<TEI xmlns="http://www.tei-c.org/ns/1.0">
   <teiHeader>
      <fileDesc xml:id="tubero-comm-rhac">
         <titleStmt>
            <title>Commentariolus de origine et incremento urbis Rhacusanae, versio electronica</title>
            <author ref="http://www.wikidata.org/entity/Q899649" key="viaf166980878">
               <persName xml:lang="hr">Crijević Tuberon, Ludovik</persName>
               <date>1458-1527</date>
            </author>
             <editor ref="http://www.wikidata.org/entity/Q124071389">
               <persName>
                   <ref type="wikidata" target="http://www.wikidata.org/entity/Q124071389">Vladimir Rezar</ref>
               </persName>
            </editor>
            <respStmt>
               <resp>Hanc editionem electronicam curavit</resp>
               <persName>
                   <ref type="wikidata" target="http://www.wikidata.org/entity/Q114878204">Neven Jovanović</ref>
               </persName>
            </respStmt>
         </titleStmt>
         <editionStmt>
            <p>Digitalizat modernog kritičkog izdanja (2009).
                </p>
         </editionStmt>
         <extent ana="C">Mg:C Verborum 5404</extent>
         <publicationStmt>
            <p>Elektronska verzija: Digitalizacija hrvatskih latinista, znanstveni
                    projekt na <orgName>
                  <ref type="viaf" target="124389134">Filozofskom fakultetu Sveučilišta u Zagrebu</ref>
               </orgName>, <placeName ref="3186886">Zagreb</placeName>
                    Hrvatska.  <date>Prosinca 2009</date>.</p>
         </publicationStmt>
         <sourceDesc>
            <bibl type="repo" ana="digital">Digitalna verzija: CroALa</bibl>
            <bibl>
                    Vladimir Rezar, "Kritičko izdanje djela Commentariolus de origine et incremento urbis Rhacusanae Ludovika Crijevića Tuberona", rukopis (2008-2009)
                </bibl>
         </sourceDesc>
      </fileDesc>
      <profileDesc>
         <abstract>
            <p/>
         </abstract>
         <settingDesc>
            <p/>
         </settingDesc>
         <particDesc>
            <p/>
         </particDesc>
         <langUsage>
            <language ident="lat" xml:lang="hrv">latinski</language>
         </langUsage>
         <creation>
            <date when="1520" period="15xx_1_third">c. 1520-1525</date>
         </creation>
         <textClass>
            <keywords scheme="typus">
               <term>prosa</term>
            </keywords>
            <keywords scheme="aetas">
               <term>Litterae renatae (1400-1600)</term>
               <term>Saeculum 16 (1501-1600)</term>
               <term>1501-1550</term>
            </keywords>
            <keywords scheme="genre">
               <term>prosa oratio - historia</term>
            </keywords>
         </textClass>
      </profileDesc>
      <revisionDesc>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Luka Špoljarić</persName>
            <date>2012-05-03</date>
                Novo, unificirano zaglavlje.
            </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <date>2009-10-05</date>
                TEI zaglavlje i formatiranje.
            </change>
      </revisionDesc>
   </teiHeader>
   <text xml:base="urn:cts:croala:crijevictuberon166980878.commentariolus1321636.croala-lat2:" xml:lang="lat" type="historia">
      <front>
         <div type="prosa-epistula">
            <opener>Ludouicus Ceruarius Tubero Mario Bona Jupani Bona ex filio nepoti S.D.</opener>
            <p>
                Rogatu Bernardi Bamphii, Baciensis Ecclesiae archidiaconi, exscripsi ex
                commentariis temporum meorum originem et primordia urbis Rhacusae.
                Quum enim essem Baciae aliquot ante annis apud Gregorium Fregepanem,
                Colociensium antistitem, et ille sese ferret a Rhacusa oriundum, sępius mecum
                egit ut id negotii in eius gratiam subirem. Nempe ardebat non mediocri
                cupiditate homo, licet inter Hungaros satis honestus, ut maiores suos etiam
                inter Dalmatas claros extitisse ostenderet. Malebat autem se Rhacusanum esse
                quam <sic>quenpiam</sic> alium eius regionis, quando illum non fugeret Rhacusanos
                inter ipsos Dalmatas opibus longe eminere. Quare quum tandem in animum
                induxissem ei morem gerere, nec, Turcaicis armis per Sirmium uagantibus,
                scripta ad illum mittere liceret, iussi Rhacusam nostram ad te diuertere. Quam,
                ubi seueritate tibi insita paulo remissa seu potius reiecta comi hospitio
                susceperis - uolo enim te esse interdum leniorem - quando ingenio longe
                propensiore sis ad benignitatem quam ad blanditias, adhibito Mihaele
                Buccignola nostro legere non grauaberis, et si quid mutandum, aut addendum
                seu demendum censueris, me admonebis. Libenter enim cum in caeteris rebus
                tum in his scriptis tua usurus sum censura. 
            </p>
            <closer>
               <salute>Vale.</salute>
            </closer>
         </div>
      </front>
      <body>
         <div type="prosa-historia">
            <head>Ex quinto Commentariorum de temporibus Lodouici Ceruarii Tuberonis libro quae
                    quidem historia incipit ab interitu regis Matthiae Chugniadis Coruini,
                    persequiturque omnia memoratu digna, quae gesta sunt in circumistranis
                    regionibus, atque in ea parte Asiae et Europae quae Turcarum imperio
                obtinetur.
                </head>
            <p>
                    Iam Vuladislauus Casimirus uidebatur apud Hungaros aliqua ex parte
                    regiam assecutus esse maiestatem. Itaque multae exterae nationes aut
                    renouandae ueteris amicitiae gratia, aut nouae instituendae ad eum mittunt
                    oratores. Igitur Rhacusana ciuitas, uetus et fida Hungarici regni socia, postea
                    quam per pacatum magna ex parte Pannoniae agrum, per quem ex Dalmatia
                    Budam uersus erat pergendum, iter tutius quam antea esse <sic>accaepit</sic>, haud oblita
                    officii sui misit cum donis ad Vuladislauum legatos, qui ei de regno Hungariae
                    ad se delato gratularentur amicitiamque cum eo instaurarent, atque antiquas
                    societatis leges, interposita eius auctoritate, confirmari peterent. Rhacusani a
                    rege comiter excepti omnibusque quae postulauerant impetratis munifice
                    insuper donati ad suos remissi sunt.
                </p>
            <p>
                    Caeterum, Rhacusanae ciuitatis admonitus mentione, quae quidem
                    ciuitas Dalmatici nominis hac tempestate longe opulentissima est, aliquantisper
                    a suscepto excedam negotio repetamque eius urbis primordia, et
                    quemadmodum ea tandem, una cum reliqua Dalmatia, in Hungarorum regum
                    concesserit <sic>ditionem</sic> aperiam. Nec equidem aut fabulas ab aliis confictas sequar
                    aut ipse nouas componam per studium huius urbis clariore origine nobilitandae
                    - quum nulla prorsus ciuitati a re militari abhorrenti solique mercaturae deditae
                    dari possit nobilitas - uerum omnia uel ex uero hausta, uel quam simillima ueri
                    in medium proferam, sequens in primis Docleatem authorem, qui incolumi
                    adhuc Doclea, nobili Dalmatiae urbe, Slouinorum res excidiumque Epidauri et
                    originem Rhacusanae urbis commemorauit. Cuius quidem authoris scripta,
                    licet essent uetustissima specie, quum ad manus meas peruenere, non tamen
                    multorum annorum tabe adeo corrupta erant ut legi non possent. Sed neque
                    hanc digressionem nimis alienam existimari uelim, quandoquidem res
                    Rhacusanae cum Hungaris, utpote ueteribus sociis, haud absurde possint
                    coniungi.
                </p>
            <p> 
                    Memoriae proditum est Sarracenos, Arabicam gentem, quondam ex Sicilia, quam
                    armis magna ex parte iam occuparant, ingenti classe ad litora Dalmatiae
                    praedandi studio delatos urbemque Epidaurum, Slouinorum armis iam fractam, ui
                    coepisse ferroque atque igni funditus euertisse, ciuibus subito atque improuiso
                    malo perculsis, dum Slouinum terra oppugnantem uix sustinentes noui insuper
                    hostis insperato aduentu terrentur, nec Slouinis eodem tempore - casu an ex
                    composito parum constat - terra, Sarracenis mari urbem aggredientibus resistere
                    queunt. 
                </p>
            <p>
                    Post Epidauri excidium Sarraceno multis cladibus reliquae quoque
                    Dalmatiae illatis Hadriaticum relinquente sinum Epidaurii ciues, qui forte aut
                    mercaturis, ut fit, rem quaerendo a domo abfuerant, aut fuga inter tumultum
                    elapsi hostiles uitauerant manus, ad instaurandam patriam sese conuertunt.
                    Verum a Slauinis regionum accolis, Transistrana gente, non solum id facere
                    prohibiti, sed etiam in seruitutem pene redacti sunt, dum barbari, et per se
                    Epidauriis infesti, tantae cladis reliquias ueluti naufragia quaedam a fortuna
                    obiecta sibi uindicare nituntur, ad auaritiam odium adiungentes, quo non modo
                    in Romanum nomen, sed etiam in Latinas colonias grassabantur, uiribus
                    Romani imperii, ut sunt omnia orta occasui obnoxia, exhaustis. Tandem cum
                    sacerdotis cuiusdam Epidaurii, cuius nomen non traditur, <sic>praecibus</sic>, qui et ipse
                    patrio forte superfuerat excidio (coeperant enim iam Slauini quoque, licet
                    nondum sacris nostris initiati, Christianam admirari religionem ob illius seculi
                    sanctitatem: nempe illis temporibus Christiani sacerdotes cultui diuino
                    summopere dediti erant, uitaque eorum et mores <sic>consumati</sic> omnes gentes ad
                    religionem suscipiendam maxime alliciebant) tum per pactionem pendendi
                    annui tributi a seruitute liberati Burnum oppidum Epidaurii agri a Slouinis
                    aliquot ante annis deletum ipsorum Slouinorum permissu incolere coeperunt.
                    Dumque consuetae libertatis amore tenentur, quoad per accolas barbaros
                    licebat, reficiendae urbi dant operam formamque ac speciem reipublicae
                    Epidauriae pro praesenti restituunt fortuna, haud sane obliti afflictis in rebus
                    Romani ingenii, cuius proprium fuit aduersis obluctari et clades acceptas
                    industria subleuare. Quandoquidem Epidaurus, teste Plinio atque eo auctore,
                    qui libros aliquot C. Caesaris commentariis contexuit, Romana fuit colonia.
                </p>
            <p>
                    Aliquot deinde post annis Polimirus, cognomento Belus, materno
                    genere Romanus, paterno uero Rhatislaui, Bossinatium quondam regis
                    pronepos, qui a filio Gothislauo regno pulsus Romam sese exulatum
                    contulerat, in Illyricum studio auiti regni recuperandi est profectus. Iam enim
                    Gothislaui stirpe merito ob eius in parentes impietatem extincta duces singulis
                    praepositi prouinciis Illyricum regio fere obtinebant imperio. Nec tamen his
                    imperandi cupido, quae humanas mentes plerumque in omne scelus praecipites
                    agit, obstabat quin literis ac legationibus Polimirum hortarentur uti regnum ad
                    se iure gentium spectans reciperet, rati nec e republica esse regnum a pluribus
                    administrari, nec fas esse quemquam in regem assumi nisi regio sanguine
                    ortum.
                </p>
            <p>
                    Igitur Polimirus posteaquam in Dalmatiam nauibus appulit, in portu,
                    qui XIII circiter stadiis ab urbe Rhacusa abest (incolae Grauosium a regionis
                    quae portui adiacet asperitate lingua Epidauria nuncupant) se suosque exponit.
                    Quos inter Romanici quidam, seu Romae nati, ex Illyrico tamen oriundi fuere,
                    apud suos satis honesti, quorum quidem maiores, una cum Rhatislauo patria
                    extorres, Romam sese <sic>recaeperant</sic> atque studio antiquae patriae repetendae una
                    cum liberis ac coniugibus Belum in Illyricum proficiscentem sunt secuti. Eo
                    loci a Ioanne Tribuliensium pontifice regnique principibus, qui officii gratia
                    obuiam nouo regi frequentes progressi erant, <sic>loetis</sic> animis summoque honore
                    est <sic>excoeptus</sic> atque in oppidum Tribulium, quod sane ea tempestate pro captu
                    Illyrico satis erat opulentum, nunc deleti uix extant uestigia, deductus quo ibi
                    insignibus imperii de more <sic>accaeptis</sic> regnum iniret. Hinc enim Bossinatium
                    reges, qui eam Dalmatiae partem obtinebant, imperium auspicabantur et
                    fortunae suae insignia tunc accipiebant.
                    
                </p>
            <p>
                    Porro Bossinates, Thracum Bessorum soboles, olim Thracia a Bulgaris
                    pulsi eas regiones Illyrici insederunt, quae Sauo, Valdano, Drino amnibus et
                    mari Adriatico, qua Dalmatiae <sic>pretenditur</sic>, continentur. Slouini enim, Bulgaris
                    Thraciam ac Macedoniam inuadentibus, ultra Sauum sese <sic>recaeperant</sic>. Nam
                    Dalmatae Bulgarorum uiribus ac nomine adiuti Slouinorum iugum excusserant
                    libertate armis repetita. Quamquam sunt qui credant Bossinates et Slouinos
                    eandem esse gentem: in quam quidem opinionem uix adducor quandoquidem
                    lingua inter se haud parum differunt.
                </p>
            <p>
                    Adeptus auitum regnum Polimirus conuocat ad se quos secum Roma
                    in Dalmatiam uenisse demonstrauimus: sciscitatur in mediterraneisne locis an
                    maritimis malint sedes habere. Vbi intellexit eos maxime, qui tenuiores genere
                    ac fortunis erant, praeoptare maritima loca, utpote emporio magis idonea,
                    seque malle mercatura ac nauigatione quam cultura sterilis ac asperi circa soli
                    uictum quaerere, illis eo libentius est assensus, quia ingens eius animum cupido
                    incesserat nouae urbis in eo loco condendae, quo primum Dalmatiam petens
                    nauibus erat delatus. Verum natura munitior locus uisus, licet urbi
                    amplificandae haud satis esset commodus, ubi nunc Rhacusa sita est, quoniam,
                    praeterquam quod editus esset atque magna ex parte praeruptus, a circumfuso
                    insuper mari pene undique ea tempestate in peninsulae modum alluebatur.
                    Campum enim illum, qui nunc publicis frequens tabernis rerum uenalium
                    forum est, post conditam urbem deducto inde humore constratum esse
                    constat.
                </p>
            <p>
                    Rex igitur, priusquam urbis iaceret fundamenta, arcem in praealtis
                    rupibus mari subiecto imminentibus, ubi nunc Diuae Virginis aedes est ac
                    monasterium, quod Sacrae uirgines incolunt, exaedificauit, munimentum et
                    aduersus <sic>hosteis</sic> futurum et urbanis facilius in officio continendis. Locum
                    Rhacusani Diuam Mariam Castellanam uocant, quamquam sunt qui existiment
                    hanc arcem non a Belo a fundamentis inchoatam, sed potius ab illo, addita
                    etiam Michaelis Constantinopolitani imperatoris ope, ad cuius imperium id
                    temporis Dalmatia spectabat, instauratam, asserentes una cum Epidauro ab
                    iisdem hostibus dirutam fuisse. Addunt etiam arcem ipsam lingua Epidauria
                    Lauusam, eo quod in praeruptis saxis posita esset, uocitatam; in quod quidem
                    nomen totam mox urbem abiisse tradunt, Lauusa in Rhacusam mutata.
                </p>
            <p>
                    Ductis deinde duobus muri utrinque brachiis, regionem, protensis
                    munitionibus ad rupes zephyro obiectas, moenibus circumdant, planitie omni
                    extra munitiones relicta, quam partim silua, partim palustre solum id temporis
                    obtinebat. Nam quicquid urbi inde adiectum est, id totum postea ciues aucti
                    fortuna extruxere.
                </p>
            <p>
                    In medio fere oppidi - regionem hanc nunc incolae Pusternam
                    nuncupant - Polimirus Diui Stephani Protomartyris erigit templum reliquiasque
                    Neraei, Archillaei et Pancratii martyrum Petronillaeque ac Domitillae uirginum
                    argento inclusas secumque Roma asportatas ibi condit, attributa templi cura
                    quibusdam clientibus suis, e familia a cruce denominata, quae iam maiorum
                    ignauia pene extincta est.
                </p>
            <p>
                    Nomen urbis quidam a Rhacusa Siciliae oppido, eius insulae putantes
                    coloniam, deducunt. Nonnulli a Rhadagaso, Slouinorum seu Gothorum rege, a
                    quo Polimirus ipse urbis conditor uetustam ducebat originem, nuncupatam
                    credunt. Alii, ut paulo ante dictum est, ab Epidauriis inditum arbitrantur, qui
                    quidem eam a rupibus in quibus oppidum constructum est eorum lingua
                    Lauusam appellarunt, paulatimque vulgo per linguae corruptelam literas
                    immutante nomenque deprauante pro Lauusa Rhacusam esse nominatam.
                </p>
            <p>
                    Satis enim constat Epidaurios, qui tunc patriae superstites erant, suasu
                    maxime pontificis eorum, cuius nomen uetustate excidit, e Burno, quod
                    quidem oppidum, ut demonstrauimus, instaurare coeperant, in nouam urbem
                    commigrasse, in ciuitatemque <sic>recoeptos</sic> atque quosdam ex iis in patritios
                    adscitos, quorum quidem sobolis plerosque hac quoque aetate Rhacusae
                    superesse certum est. Nam Polimirus, constituto in urbe ab se condita senatu,
                    quem ipse partim e suis comitibus crearat, partim ex Epidauriis ciuibus
                    elegerat, eundem ibi honorem obtinere permisit, quem olim in antiqua
                    habuerant patria, senatui duntaxat urbis administratione concessa.
                </p>
            <p>
                    Et ne quid nouae ciuitati deesset, pontificem Epidaurium, quem
                    quidam Ioannem nominant, amissa priori sede Burni agentem praesulem
                    Rhacusanum Romano pontifice annuente designat, atque a <sic>ditione</sic> Salonitani
                    antistitis, sub cuius iure omnes fere Dalmatiae praesules id temporis erant,
                    eximi curat, licet eodem fere tempore Salonae quoque ab Vcris, Glacialis
                    Oceani accolis, euersae sint.
                </p>
            <p>
                    Iam noua urbs opibus ac ciuium multitudine, soli inopia industriam
                    acuente, aliquantisper coaluerat, quum iterum Rhacusanorum animis Epidaurii
                    excidii metus obuersari coepit. Nam Sarraceni Calabris ac Appulis superatis
                    Garganum montem nullo obsistente occuparant. Distat autem illa regio Italiae
                    ab Illyrico litore e regione posito duorum ferme dierum nauigatione mediocri
                    uento nauim impellente. Itaque Rhacusani, communicato cum Iadestinis
                    consilio, quorum ciuitas sicut regionis felicitate reliquas Dalmatiae urbes longe
                    superat, ita id temporis opibus et magni spiritus ciuibus eminebat, caeterisque
                    maritimae Dalmatiae ciuitatibus in societatem deductis ad accolas Slouinos
                    mittunt oratores, qui et docerent imminens Dalmatiae periculum propter
                    breuem e Gargano in Illyricum traiectum, et hortarentur eos ad bellum
                    hostibus Christiani nominis inferendum. Slouini enim Adriani Tertii Romani
                    pontificis tempore, Seuropylo Dalmatiae regnum permissu Constantinopolitani
                    imperatoris administrante, Christianam susceperant religionem.
                </p>
            <p>
                    Gens Slouinorum, simul religionis amore, simul Dalmatiae periculo
                    moti, ui magna nauium coacta atque imposito in <sic>naueis</sic> exercitu, in Apuliam
                    traicit pulsisque e monte Gargano Sarracenis Rhacusanos non solum ab hoste
                    tutos reddidit, uerum etiam his quasdam insulas, quae nunc quoque in eorum
                    <sic>ditione</sic> sunt, partim precio, partim dono dedit, qua ex re Rhacusanae fortunae
                    haud parum adiectum.
                </p>
            <p>
                    Caeterum, ciuitas Rhacusana, ueluti humanum corpus, quum solito
                    speciosius coloratiusque factum est, in grauiorem plerumque incidit morbum,
                    intestina tyrannide fortunis aucta premi coepit, mortuo iam orbo liberis
                    Seuropylo et Dalmatia, testamento ipsius Seuropyli, Hungarico regno non tam
                    adiuncta, ut quidam tradidere, quam fidei et tutelae commendata. Ea enim
                    prouincia, licet per se tunc reges haberet, non tamen ab imperio
                    Constantinopolitano alienata erat, nomen magis senescentis imperii quam uires
                    respiciens.
                </p>
            <p>
                    Mos erat apud Rhacusanos urbis praetores semestri imperio creare.
                    Forte obtigerat praetura Demiano cognomento Iudae (nemo superest ex hac
                    familia). Is quum auctoritate ac opibus caeteris ciuibus praestaret,
                    haudquaquam semestri contentus magistratu, insita animo immodica
                    dominandi cupiditate, continuare statuit imperium. Itaque turba satellitum
                    munitus maximo senatum nobilitatemque oppresserat terrore, utpote qui in
                    metu ciuium spem suam in primis reponeret.
                </p>
            <p> Iam duos annos Demiani tyrannis expleuerat grauisque ea non caeteris magis quam
                    his, qui affinitate atque cognatione tyrannum contingebant, esse coeperat,
                    libertatis amore necessitudinis iura superante. Itaque Pyrrhus Benessa, tyranni
                    ipsius gener, aduocatis clam domum suam e Rhacusano senatu potioribus et qui
                    Demiani tyrannidem molestius ferebant, accusat socerum iniustitiae, quod
                    scilicet ui patriae illata ciues suos oppressisset, et cum quibus aequo iure
                    uiuere deberet, his dominaretur, profiteturque principem se fore libertatis
                    recuperandae. Vbi Benessam soceri tyrannidem auersantem animaduertunt qui huic
                    concioni interfuerant, fidesque dictis eius habita est, omnes ad recuperandam
                    libertatem excitantur. Sed quia animis mercatura, cui soli studebant,
                    <sic>effoeminatis</sic> nihil fortitudinis inerat, non ausi per se tyrannum aggredi
                    maluerunt externa ope aduersus illum uti quam propriis armis in libertatem sese
                    uindicare. Itaque ueluti indigni qui suis legibus uiuerent id consilii
                    coeperunt, quo quidem neque ipsi seruitutem effugerunt et patriam alienae
                    <sic>ditioni</sic>
               <sic>subiicientes</sic> sibi pariter et posteris suis perpetuam inusserunt notam.
                </p>
            <p>
                    Erat inclyta eo tempore Veneti populi, non tam imperii, quod
                    admodum tenue erat, quam iustitiae caeterarumque ciuilium artium fama. Huc
                    accedebat publicum simul et priuatum hospitium cum Veneto senatu
                    Rhacusanis: priuatum mercaturae societate, e qua haud parum emolumenti ad
                    utrosque perueniebat (id enim temporis omnia fere promercalia in
                    mediterraneum Illyricum a Rhacusanis mercatoribus ad Slouinos regulos
                    importanda Venetiis in diem accepta petebantur), publicum quia inde leges,
                    quibus nunc quoque in litibus dirimendis Rhacusani utuntur, descriptas
                    attulerant, quamquam Rhacusani, temporibus ita postulantibus, ad Venetas
                    leges multas ipsi a se latas addiderunt.
                </p>
            <p>
                    Itaque nihil ueriti Venetorum fraudem mandant Benessae ut praetextu
                    negotiationis proficiscatur Venetias, auxilium a Veneto senatu aduersus
                    tyrannum petiturus. Qui quidem amicorum opera in senatum introductus (erat
                    enim illi cum <sic>plaerisque</sic> senatorii ordinis Venetis mercaturae commercio usus
                    familiaris) ostendit se publice a Rhacusanis missum opem imploratum ad
                    tyrannum e patria pellendum societatemque cum Venetis iungendam.
                </p>
            <p>
                    Veneti, ne a mercatorum moribus desciscerent, quorum proprium est
                    nulla honesti ratione habita omnia utilitate metiri, ut gratuitam operam
                    praestarent haudquaquam in animum inducere, sed officium suum aliena
                    seruitute mutare omnino constituerant. Rhacusani uero uel domesticae
                    tyrannidis odio, uel quia inuidebant, ut fit, uni ex ciuibus principatum, uel quia
                    literarum ignorantia parum idoneos sese ad ciuitatis regimen existimarent, uel
                    quia arbitrarentur in ciuili dissidio rempublicam suam Venetorum potestati
                    <sic>commitendo</sic> neque de sua ipsorum libertate quicquam demptum iri neque
                    imperatori Constantinopolitano iniuriam inferri, sed potius Venetorum tutella
                    rempublicam sibi et imperio Constantinopolitano conseruaturos, iugum ferre
                    Venetorum non modo imprudenter, sed etiam non sine defectionis nota
                    accepere, nihil enim consulto imperatore Constantinopolitano, ad quem tunc
                    Dalmatia una cum ipsa Veneta ciuitate spectabat, eo quod illud imperium ita
                    iam attritum esset, ut ne sese quidem posset ab hostibus defendere, nedum
                    sociis opem ferre, pacti sunt cum Venetis ut exturbato illorum ope tyranno
                    praetorem singulis annis Venetiis peterent. Atque ita externae potestati fideique
                    inexpertae sese <sic>commitunt</sic> ut magis alium dominum quaesisse quam tyrannum
                    effugisse et ipsi paulo post satis perspicerent, dum pro continuo ciuis sui
                    imperio quotannis alium atque alium dominum, et hunc externum, sortirentur.
                </p>
            <p>
                    Et quia ui aperta pelli urbe tyrannus non poterat - id enim temporis
                    Veneti nullas fere, ut dictum est, uires habebant - rem astu hunc in modum
                    aggrediuntur. Per speciem legationis ad Constantinopolitanum imperatorem
                    mittendae creantur duo oratores, quibus singulis singulae triremes armis ac uiris
                    instructae attribuuntur iussique sunt nauium praefecti Rhacusano parere. Nam
                    et Benessa, una cum Venetis atque iisdem etiam nauibus, in patriam est
                    regressus. Vbi Rhacusam uentum est, adit tyrannum gener, fingit naues
                    Venetas legatos Constantinopolim uehere diuertisseque Rhacusam amicitiae
                    secum iungendae causa. Orat Venetos domum hospitaliter inuitet, esse inter
                    suos primarios uiros, amicitiam eorum honori simul et utilitati futuram.
                </p>
            <p>
                    Tyrannus, nihil minus quam generi fraudem timens, libenti animo eius
                    paruit uoluntati. Venetos in aedes suas benigne inuitatos apparatis accipit
                    epulis. Habitabat autem Demianus modicis aedibus ad portam urbis, paludi
                    quae tunc ibi erat adiacentem, in ea regione ubi nunc Lixiua familia a gente
                    Ceruaria aedes habet.
                </p>
            <p>
                    Post epulas monet socerum gener Venetos uti e conuiuio reuertentes
                    ad <sic>naueis</sic> usque officii gratia prosequatur. Neque enim tyranni dignitas ea re
                    minui uidebatur quandoquidem Veneti oratores locum senatus sui legationis
                    munere obtinerent. Posteaquam ad <sic>naueis</sic> accessere Veneti, uti a Rhacusano
                    edocti erant, rogant tyrannum uelit nauim Venetam ascendere, muneraque a
                    senatu Veneto ad imperatorem Constantinopolitanum missa inspicere,
                    simulque animi laxandi causa naui paulum uehi. Tyrannus, genero praesertim
                    idem suadente, Venetorum uerbis dolum haud subesse ratus nauim Venetam
                    conscendit, ubi ei uincula extemplo indita nauesque sublatis anchoris altum
                    petiere. Tyrannus animaduertens se non modo dominatione, sed et libertate
                    priuatum, accusata Venetorum fraude ac generi parricidio puppi caput illisit.
                    Itaque interiit amissi imperii magis quam Christiani officii memor.
                </p>
            <p>
                    Hic exitus fuit Demiani Iudae, cuius imperium si ciues pati potuissent,
                    praeterquam quod externam seruitutem minime subituri fuissent, magis
                    honestis artibus quam mutandis mercibus noti essent. Erat enim uir
                    uehementis spiritus et bonae spei capax, satisque creditur illum patriae
                    fortunam aucturum fuisse, Illyricis regulis id temporis dissidentibus et parum
                    admodum publicae rei studiosis. Vnde haud difficulter adducor ut credam
                    Demianum, quum animaduerteret ciues suos deiecti atque infracti esse animi,
                    inuasisse dominatum magis ut erigeret patriae fortunam quam ut orbus
                    praesertim uirili stirpe tyrannidem in suos exerceret.
                </p>
            <p>
                    Sublato tyranno de medio bonisque eius in publicum redactis
                    Rhacusani praetorem a Venetis ex pacto missum in urbem accepere, qui
                    quidem princeps duntaxat in senatu Rhacusano esset, caeterum nullum ius in
                    ciuem Rhacusanum haberet, suaeque leges, sui magistratus Rhacusanis essent.
                </p>
            <p>
                    Igitur ciuitas ad insitam animis humilitatem sordidis Venetorum artibus
                    adiectis - nempe principum suorum mores populi imitantur - coepit esse non
                    paruo apud finitimos contemptui. Hunc contemptum Veneti, ne
                    Rhacusanorum opes augerentur, consulto fouere, his suadendo ut potius
                    emundis atque uendundis mercibus incumberent quam ulli negotio libero
                    homine digno intenti essent. Itaque accolis, feris gentibus, iniuriam per
                    latrocinia inferentibus, nequaquam repugnare, sed pretio eorum beneuolentiam
                    conciliare atque pecunia nauigatione quaesita finitimorum gratiam redimere,
                    tempus quod negotiationi supererat socordia atque desidia conterere. Et quia
                    nulli rei quae accolarum inuidiam ureret magnopere studebant, ipsa humilitas
                    animi probitatis atque innocentiae apud finitimos obtinebat locum.
                </p>
            <p>
                    Per idem fere tempus regnabat in Illyrico apud Bossinates Bodinus, a
                    Polimiro Belo, quem conditorem Rhacusanae urbis diximus, genus ducens. Is
                    suasu uxoris Branislauum, fratrem patruelem suum, qui et ipse ad Drinum
                    amnem exiguam Illyrici partem imperio obtinebat, ad se per speciem solemnis
                    festi celebrandi uocatum affectati regni insimulat atque in custodiam coniicit,
                    quo et ipse securior regnaret et posteris stabilius relinqueret imperium. Quod
                    ubi Branislaui liberi quique eum arctiore <sic>contigebant</sic> cognatione acceperunt,
                    idem sibi quoque periculum impendere rati confestim Rhacusam cum suis
                    omnibus, ueluti in liberam ciuitatem, se conferunt.       
                </p>
            <p>Quos Bodinus quum per literas atque legatos nequiquam repetisset -
                    responderant enim Rhacusani se fidei suae commissos nunquam prodituros -
                    comparato exercitu Rhacusam hostili animo accessit, in radicibusque Vergati
                    (ita montem uocant Rhacusae imminentem) e regione urbis consedit, ubi id
                    temporis uicus erat quem Slauini a proximo luco, quo tunc mons erat uestitus,
                    eorum lingua Dubrauiam nominabant. Atque dum fratris patruelis liberos
                    caeterosque propinquos in suam redigere cupit potestatem, Rhacusanos bello
                    per septennium uexauit. Nonnunquam tamen in ea oppugnatione et ipse ab
                    obsessis crebro ex urbe erumpentibus magno affectus est incommodo,
                    propterea quod promptissimum quemque militum, in quibus uxoris quoque
                    fratrem, uirum fortissimum, Chosarem nomine, quem ob uirtutem magni
                    faciebat, amisit, dum is cum Capare, eorum qui obsessi erant duce, Branislaui
                    cognato, congreditur. Quippe Branislaui liberi in Rhacusana iuuentute
                    mercaturae dedita et ob id imbelli parum spei reponentes haud contemnendam
                    externorum militum manum sui defendendi causa aere proprio conduxerant.
                    
                </p>
            <p>
                    Bodinus hanc Rhacusanorum constantiam uirtutemque Branislaui
                    liberorum ac cognatorum admiratus, simul inutilis pertaesus belli tandem
                    necato Branislauo ex agro Rhacusano excessit. Corpus interfecti sepulturae
                    permissum atque a Rhacusanis in Lacromae insulae caenobio, quae circiter
                    quatuor stadia ab urbe abest - et ita cordi filiis fuit - magnifice pro cultu
                    ciuitatis sepultum, extructo ei marmoreo, cuius adhuc extant uestigia,
                    monumento.
                </p>
            <p>
                    Ex hac belli uexatione Rhacusanis animus simul et industria adiecta.
                    Itaque Slauinis Dubrauiae incolis inde ui pulsis uicum et quicquid campi
                    interiacebat moenibus circumseptum cum urbe coniungunt, atque ita
                    magnitudo urbis breui duplicatur tectis toto eo spatio exaedificatis.
                </p>
            <p>
                    Et quoniam haud paruo certamine Dubrauiam de Slauinis coeperant
                    Rhacusani, templum Diuo Nicolao pontifici, monumentum uictoriae, in capite
                    uici, qui nunc fabrorum argentariorum ac uasculariorum frequens est officinis,
                    erexerunt. Decretumque uti festo die, quo Christus ab inferis excitatus uitae est
                    restitutus, senatus cum sacerdotibus eo quotannis iret supplicatum, quod
                    eodem die uico sunt potiti, opera in primis quorundam mercatorum ac
                    nauticorum Docleatium, qui e lacu Lignistri, ad quem Doclea sita erat, per
                    Drilonem amnem (is ad Olchinium in mare euoluitur, incolae Boianam uocant)
                    fruges uenales mercede conuehere soliti erant, eoque commercio cum
                    Rhacusano populo hospitium inierant. Hunc autem in modum Docleates
                    Rhacusanis operam tunc nauarunt.
                </p>
            <p>
                    Importauerant Docleates naui Rhacusam inter alias fruges aliquot uini
                    amphoras, appetente festo die, quem Christiani Sacrosanctam <sic>ressurrectionem</sic>
                    appellant, quo sane solemni lustrari solent religiosi uiri, et quicquid piaculo
                    dignum per totum annum admiserint ritu Christiano expiare. Hoc eodem die
                    Slouini, ceterorum more barbarorum, non tam sacris precationibusque quam
                    epulis et largiore uino uti solebant. Docleates animaduertentes Rhacusanos ita a
                    Slouinis obsidione pressos ut neque appellentibus nauibus in portum
                    Rhacusanum tutus aditus esset, neque inde soluentibus profectio libera pateret
                    (nam Bodinus uico aggere ualloque munito materiem, qua tunc abundabat
                    Vergato monte ad manum suppeditante locum fere instar urbis reliquerat,
                    Bossinatibus eum custodire iussis, diuturnaque obsidio ac bellum sustinendum
                    esse uidebatur), itaque adeunt praetorem Rhacusanum, ostendunt se inuenisse
                    uiam Rhacusanae obsidionis soluendae. Communicato consilio modoque
                    agendae rei composito collaudantur Docleates praemiorumque spe pro
                    fortuna, quae tunc erat ciuitatis, onerati promissi fidem praestare maturant,
                    tempori insidiandum rati.
                </p>
            <p>
                    Tuto igitur aditu impetrato uinum Slouinis leui pretio de industria
                    addicunt. Quos ubi cibo uinoque grauatos, nullamque pro castris stationem
                    hosti obiectam Docleates conspiciunt (nempe eodem die et Rhacusanos epulis
                    uinoque indulgere credebant), signum quod conuenerat Rhacusanis edunt, qui
                    impetu in castra Slouinorum facto ea momento capiunt. Inermes uinoque
                    graues partim trucidant, partim uinctos in urbem suam pertrahunt, atque ita
                    obsidionis bellique Slouinici finis impositus. Docleates uero hoc merito in
                    ciuitatem recepti atque in patritios adsciti. Tradunt autem hos Malasconios et
                    Graedeos fuisse, quorum alteri iam pene extincti sunt, alteri diuitiis et
                    auctoritate inter suos adhuc florent.
                </p>
            <p>
                    Amplificata moenibus ac tectis urbe ciuium quoque numerus in dies
                    magis magisque augebatur. Nam multi ex proximis regionibus, Illyrico,
                    Macedonia, Epiro, Graecia, atque etiam nonnulli ex Italia eo habitatum
                    conuenere, ciuitatis magis institutis ac moribus quam soli felicitate ulla capti.
                    Eorum quidam in patritios allecti opibus ac familiae amplitudine clari ad hanc
                    durant diem.
                </p>
            <p>
                    Caeterum, quum ciuitas soli asperitate frumento anguste uteretur,
                    nauigationi multo enixius quam antea inopia cogente incumbere coepit,
                    frugesque nauibus conuehere, nec non alias merces aliis, ut fieri solet,
                    permutare. Ex qua profecto re et ingentes breui compararunt opes, et Illyricis
                    regulis mercibus aduectis magno simul usui, simul uoluptati esse.
                </p>
            <p>
                    Sane prisci Rhacusani finitimos reges omnibus officiis adeo <sic>prosequuti</sic>
                    sunt ut uir religione insignis, Stephanus Nemagna, Bossinatibus in Illyrico id
                    temporis imperans, Rhacusanorum in se officiis, quibus eius gratiam
                    promeruerant, permotus non mediocrem his Staei agri partem dono dederit
                    cum tota <sic>chersoneso</sic> a Rhataneo castello denominata. Distat autem Rhatanea
                    <sic>chersonesus</sic> ab urbe Rhacusa, qua illa continenti adnectitur, triginta fere
                    millibus passuum; qua quidem in fauonium excurrens, quinquaginta circiter
                    millia passuum protenditur. Latere septentrioni obiecto Naresium efficit sinum,
                    cuius os Phariam, seu, ut nunc dicitur, Lesinam excipit insulam; qua austrum
                    spectat, ei Melyte et Corcyra Nigra adiacent.
                </p>
            <p> Quin etiam eadem fere tempestate Lodouicum Hungarorum regem, Caroli filium, eum
                    qui cum Venetis bellum gessit, amicitiam cum Rhacusanis instituisse comperio.
                    Etenim quum Ludouicus rex ex quibusdam maritimae Dalmatiae urbibus Venetos
                    expulisset, Rhacusanos liberos et suis legibus in perpetua tamen Hungarorum
                    societate, in qua ad hanc diem integerrima fide permanserunt, aetatem agere
                    permisit, iussos duntaxat quingentos aureos nummos annui census nomine pendere,
                    non quo stipendiariam urbem efficeret, sed ut leue tributum urbi Dalmatiae
                    opulentissimae impositum testaretur Dalmatiam ipsam esse Hungarici regni
                    prouinciam et ad regis imperium spectare. </p>
            <p>
                    Porro Hungari, attrito Constantinopolitano imperio, a Seuropyli
                    Dalmatarum regis usque tempore affinitatis iure Dalmatiam imperio suo
                    adiunxerant, ipsius Seuropyli filia, quum is uirili stirpe careret, regi suo in
                    matrimonium accepta. Sunt enim auctores qui tradunt Seuropylum non
                    omnino orbum liberis decessisse, sed filiam sibi superstitem reliquisse.
                    Quanquam multis ante annis primi Hunni, mox Vcri Magere duce Dalmatiam
                    de Romanis deletis Salonis, coeperant suoque regno adiecerant. Occupauerant
                    autem Veneti quasdam in litore Dalmatico urbes, cum quorundam regum
                    ignauia, tum intestina Dalmatarum seditione.
                </p>
            <p>
                    Porro ferunt hanc Ludouici regis societatem Rhacusanis magno
                    extitisse splendori atque emolumento, cum apud caeteros Dalmatas, tum
                    maxime apud Bossinates reges, apud quos sane, pulsis e litore Dalmatico
                    Venetis, summam coeperant obtinere auctoritatem, magnusque his honos
                    fidesque praecipue ob integritatis famam est habita.
                </p>
            <p>
                    Caeterum ciuitas Venetorum imperio liberata parum abfuit quin haud
                    multo post quorundam adolescentium, leuitate animi et egestate, ut fit,
                    uenalium, proditione diriperetur, quos quidem nominatim tradere familiae
                    dignitas, in qua nati sunt, prohibet. Tulit enim ea domus uiros plures singulari
                    facundia praeditos, patriae studiosos, multisque artibus ciuilibus claros. Hi
                    igitur iuuenes a quodam regulo Bossinate, urbi Rhacusae uicino, pecunia
                    corrupti ac promissis ingentibus inducti, adscitis sibi quibusdam etiam a plebe
                    hominibus, constituerant clam nocte in urbem Bossinatem armatum accipere.
                    Bossinas, cui ad inuadendam urbem festinanti omnis cunctatio ob praedae
                    cupiditatem longa esse uidebatur, ratus incoepta a coniuratis siue poenitentia
                    facinoris omitti siue socordia animi differri, dat literas ad coniuratos cuidam
                    agresti, quibus adhortabatur ipsos coniuratos uti promissa mature praestare
                    curarent, se cum exercitu ad urbem constituto die praesto affuturum. Literae,
                    dum parum caute ab agresti consciis redduntur, interceptae proditionem
                    manifestam fecerunt. Itaque coniurati deprehensi quaestioneque habita conuicti
                    meritas patriae poenas dedere, omnibus, qui sanguine eos contingebant, non
                    modo huiusce poena laetis, sed etiam supplicii pene exactoribus. Ferunt enim
                    quendam, cuius fratris filius coniurationis damnatus erat, purpurea ueste
                    indutum in foro inambulasse dum de coniuratis poena caperetur.
                </p>
            <p>
                    Iisdem fere temporibus ager Epidaurius, addita Vitalina et tota regione
                    quae ab aquaeductu lingua Epidauria Canalis appellatur, post <sic>sexingentos</sic>
                    circiter annos ab excidio Epidauri, pretio quibusdam accolis regulis
                    Bossinatibus soluto recuperatus est uiritimque inter ciues magna ueterum
                    possessorum inuidia atque contentione diuisus.
                </p>
            <p>
                    Quod autem Canalensis ager territorii Epidaurii fuerit, argumento est
                    opus mirabili structura effectum, quo a uigesimo prope milliario aqua in urbem
                    perducta est, partim subterraneo riuo, partim substructione, partim opere
                    arcuato. Cuius quidem operis a Slouinis procul dubio euersi adhuc extant
                    uestigia atque quibusdam in locis inscriptiones Latinis literis nomina curatorum
                    indicantes.
                </p>
            <p>
                    Per idem quoque tempus Sigismundus Augustus, Hungarorum ac
                    Bohemorum rex, Phariam, quam quidam <sic>Lesinem</sic>, ut dictum est, uocant,
                    Bratiam, et Corcyram Nigram, insulas habitatoribus satis frequentes, singulari
                    benignitate in Rhacusanos usus <sic>ditioni</sic> Rhacusanae adiunxit. Iam coeperant
                    Rhacusani praetores mittere qui insulanis ius dicerent. Quos cum uiderent
                    Pharenses praesertim regendis populis minime idoneos, utpote iuris dicundi
                    literarum inscitia imperitos - Rhacusani enim soli pene mercaturae per ea
                    tempora dediti erant, pauci admodum literis, quae nunc quoque perrarae sunt
                    Rhacusae, dabant operam - ad hoc, quum audirent Canalensem agrum inique et
                    per summam iniuriam ueteribus possessoribus ereptum, adeo consternati sunt,
                    ut, ni seniorum auxilio uis prohibita esset, praetores urbium uiolati fuissent.
                    Itaque confestim consilium coeperunt sese in regiam potestatem restituendi,
                    adiutore in primis Iaxia quodam ex Naresiis principibus.
                </p>
            <p>
                    Erat Iaxias et per se Rhacusanis infensus, ut est inter plerosque uicinos
                    ex aemulatione odium. Itaque profectus in Hungariam adit Barbaram,
                    Sigismundi uxorem, cui se cordi esse haud quaquam ignorabat. Erat enim et
                    ipse ex aulicis Augusti, florentique aetate ac forma corporis eximia, et regina
                    feminarum uitia uergens etiam annis non exuerat. Itaque compositis criminibus
                    in Rhacusanos persuadet reginae ut cum imperatore agat ut insulae Rhacusanis
                    nuper attributae liberae sub Caesaris imperio de caetero essent, ne
                    Rhacusanorum simul regendi inscitia, simul tyrannide perditum eant.
                    Sigismundus uxoris oratione inductus dat Iaxiae Naresio literas ad Rhacusanos,
                    quibus iubebat eos insulis excedere atque a potestate Rhacusanorum omnino
                    exemptas Iaxiae tradi, Rhacusanis oratoribus apud Caesarem nequicquam
                    nitentibus ne insulae fidelibus sociis, falsis Iaxiae criminibus, adimerentur.
                </p>
            <p>
                    Sed crimen ualuit eo maxime quod Rhatanei Canalensisque agri diuisio
                    eiectis ueteribus colonis parum purgata esset, cum insulani alienae cladis
                    exemplum metumque, qui non uanus esse uidebatur, in suam defensionem
                    contulissent. Itaque, licet Rhacusanorum studium et fides erga regem omnibus
                    satis nota essent, cupiditas tamen alieni agri causam eorum euertit. Nempe
                    Rhacusani, non modo imperium insularum quaerebant, sed etiam priuatas
                    possessiones prauo consilio inito sibi uendicare conabantur, mercaturae
                    consuetudine proprium magis quam publicum emolumentum sequentes.
                </p>
            <p>
                    Quo autem studio fidem caeteris in rebus semper coluerint Rhacusani,
                    eo maxime tempore declaratum est quo Georgius, Triballorum ac Dardanorum
                    rex, Stephani Nemagnae successor fere ultimus, regno a Turcis pulsus
                    Rhacusam una cum familia se <sic>recaepit</sic> ui magna auri secum allata. Nam quum
                    fidei senatus Rhacusani sua omnia credidisset, Rhacusani neque terrore
                    Turcarum, quo fere Europa id temporis magnopere perculsa erat, neque ullo
                    praemio adduci potuerunt quo minus fidem seruarent. Quam profecto
                    constantiam Amurathum Othomanum, Turcarum regem, uehementer
                    admiratum dixisse ferunt urbem haud facile perditum iri in qua scilicet tanti
                    ducitur fides.
                </p>
            <p>
                    Caeterum Rhacusani haudquaquam contenti hoc tantummodo in
                    Dardanum regem officio consuluerunt ei ut confestim Hungariam peteret
                    fortunamque recuperandi regni tentaret. Itaque Rhacusanis nauibus Scardonam
                    deductus inde in Hungariam profectus breui ab Hungaris, quum opera Iani
                    Hunniadis, regis Matthiae patris, tum thesauro in militum stipendium erogato,
                    quem ei, ut dictum est, Rhacusani conseruarant, in regnum est restitutus.
                </p>
            <p>
                    Atqui recuperato regno haud immemor beneficii Dardanus rex extitit.
                    Semper enim gratiae Rhacusanis referendae summo studio incubuit atque adeo
                    omnibus eos est <sic>prosequutus</sic> officiis ut etiam modum excesserit. Nam praeter
                    alia in Rhacusanos beneuolentiae indicia, ubicumque ipse imperitabat, cuique
                    Rhacusano ciui debitorem suum indicta etiam causa, ac nulla magistratus
                    interposita auctoritate, ob aes creditum nectere atque in neruo domi suae
                    tenere permisit. Quo facto multi ex Rhacusanis id temporis amplissimas nacti
                    sunt opes, quibus sane, et publice et priuatim, urbs magnopere est exculta.
                </p>
            <p>
                    Caeterum Rhacusani, mente eorum secundis, ut fit, rebus sublata,
                    fortuna sua haud modeste uti coepere. Itaque cum Stephano Cossacio, Volcatii
                    filio, Bossinate finitimo et amico, sub quo aliquot Dalmatiae regiones tunc
                    erant, inimicitiis stolide ac optimo quoque, et imprimis Iupano Bono
                    Marinoque Restio dissentientibus, susceptis, adeo pertinaciter per summam
                    etiam temeritatem armis contenderunt, ut absumpta eo bello magna ui auri in
                    externos milites, ultimum pene in discrimen, tum ab suis militibus, tum ab
                    hoste, libertatis amittendae deuenerint. Nam conducti ab Italia milites, uidentes
                    Rhacusanos imbelles esse et praedae expositos, consilium inierunt ut urbem
                    prius direptam alienae <sic>subiicerent</sic> potestati. Quae coniuratio, cum per quosdam
                    ciues, qui senserant id agi, enuntiata esset Rhacusano senatui, in re trepida
                    ciuitati non defuit consilium. Nempe milites scelesti consilii participes per
                    speciem expeditionis extra urbem ablegatos posthac urbem ingredi non
                    permiserunt, itaque urbs incolumis ab intestino hoste conseruata.
                </p>
            <p>
                    Verum fugatis mox ab externo hoste Rhacusanis copiis rebusque
                    accisis consternata ciuitas in detestabili scelere spem posuit salutis. Erat
                    Stephano Cossacio filius natu maximus, patri, ob ereptam sibi ab ipso patre
                    sponsam, ualde infensus. Quem quum Rhacusani male animatum in parentem
                    animaduerterent, hac occasione aegrum animi clam adeunt. Hortantur ne
                    incestum patris in se admissum et tam insignem iniuriam inultam esse patiatur,
                    suam operam aduersus communem inimicum et foeda libidine pollutum
                    pollicentur. Tandem spe pecuniae illecto persuadent uti a parente ad Turcas
                    desciscat patremque Turcarum incursionibus uexet. Ad haec, ne belli quidem
                    iure seruato, licitati sunt hostis caput, pecunia percussori promissa.
                </p>
            <p>
                    Nec ex altera parte Stephanus destitit externis auxiliis Rhacusanos
                    oppugnare. Pactus est enim cum Venetis ut expugnata Venetorum ope urbe
                    Rhacusa praeda rerum omnium Stephani esset, urbs uero Venetis cederet.
                    Quod ubi sensere Rhacusani, misso Romam quodam monacho Basilio, qui
                    postea ob hanc operam strenue nauatam Tribuliensium praesul creatus est,
                    deferunt ad Nicolaum V., Romanum pontificem, querelam, Venetos impietatis
                    in Christianum nomen accusant, rogantque Pontificem ut ipsos Venetos a
                    Stephani Cossacii, schismatici hominis, societate et Rhacusanae urbis
                    oppugnatione arceat. Pontifex literas ad Venetos extemplo conscribit, hisque
                    rebus diuinis interdicit si ullum auxilii genus aduersus Rhacusanos Bossinati
                    homini praestitissent. Atque ita Veneti metu Pontificiae censurae quieuere.
                </p>
            <p>
                    Sed nec quies Venetorum belli finem fecit. Nam filius Stephani, quem a
                    patre defecisse demonstrauimus, ita inimico animo regiones ad patris imperium
                    spectantes Turcaica manu sibi adiuncta deuastando peruagatus est ut hoc in
                    primis certamen Turcis aditum in Dalmatiam aperuerit et Cossaciam familiam
                    extinxerit, Rhacusanamque ciuitatem non modo tributariam fecerit, sed etiam
                    in Turcaicam pene seruitutem redegerit.
                </p>
            <p>
                    Nimirum, ita plerumque usu uenire solet ut qui hostem alienis armis
                    uincere nititur, iisdem et ipse superetur, nec multo leuius uictori quam uicto
                    accidat.     Quod quidem patrum nostrorum aetate Illyricis, Thracibus,
                    Macedonibus et Graecis, his uero temporibus Italis euenit. Quorum alii dum
                    Gallorum ope, alii Hispanorum aduersarios suos oppugnant, omnes externum
                    iugum subiere.
                </p>
            <p>
                    Atqui haec seruitus, quamquam Rhacusanorum animos infregit,
                    attamen, quantum de dignitate dempsit, tantum opibus eorum adiecit. Etenim
                    infirmitatis suae iam satis gnari in omnibus publicis actionibus metum inde in
                    consilio habentes omisso amplificandae fortunae studio sublimium animorum
                    affectu solis uectigalibus augendis incubuere, unde et tributum Turcis
                    commodius penderent et suppeterent expensae ad urbis custodiam necessariae.
                    Sed iam procul ab incepto tractus, eo, unde me Rhacusana ciuitas auocauerat,
                    reuertar.
                </p>
         </div>
      </body>
   </text>
</TEI>
<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc xml:id="marul-mar-inst">
         <titleStmt>
            <title>De institutione bene vivendi per exempla sanctorum (ante 1507), versio electronica</title>
            <author ref="http://www.wikidata.org/entity/Q336571">
               <persName xml:lang="hr">Marulić, Marko</persName>
               <date>1450-1524</date>
            </author>
             <author ref="http://www.wikidata.org/entity/Q41556868" ana="paratext">
                 <persName xml:lang="it">Consorti, Francesco</persName>
             </author>
             <author ref="http://www.wikidata.org/entity/Q120599193" ana="paratext">
                 <persName xml:lang="it">Grasolari, Jacopo</persName>
             </author>
            <editor>
               <persName>
                  <ref type="viaf" target="http://viaf.org/viaf/71410589">Branimir Glavičić</ref>
               </persName>
            </editor>
            <respStmt>
               <resp>Hanc editionem electronicam curavit</resp>
               <persName xml:id="NJ">
                  <ref type="wikidata" target="http://www.wikidata.org/entity/Q114878204">Neven Jovanović</ref>
               </persName>
            </respStmt>
            <respStmt>
               <resp>Textum electronice descripsit</resp>
               <persName>
                  <ref type="viaf" target="http://viaf.org/viaf/19163155954801311556">Iva Kraljević</ref>
               </persName>
            </respStmt>
         </titleStmt>
         <extent ana="E">Mg:E Verborum 186963</extent>
         <publicationStmt>
            <p>Elektronska verzija: Digitalizacija hrvatskih latinista, znanstveni
            projekt na <orgName>
                  <ref type="viaf" target="124389134">Filozofskom fakultetu Sveučilišta u Zagrebu</ref>
               </orgName>, <placeName ref="3186886">Zagreb</placeName>
            Hrvatska.  <date when="2004-08">Kolovoz 2004</date>
            </p>
             <p ana="licence">
                 <ptr target="https://creativecommons.org/publicdomain/zero/1.0/"/> The Creative
                 Commons CC0 1.0 DEED CC0 1.0 Universal Licence applies to this document. The licence
                 was added on March 3, 2024. </p>
         </publicationStmt>
         <sourceDesc>
            <bibl type="repo" ana="digital">Digitalna verzija: CroALa</bibl>
             <bibl>Marulić, Marko. 1506 (= 1507). Marcus Marulus Spalatensis De institutione beneuiuendi per exempla sanctorum (Venetiis: presbiter Franciscus Lucensis de Consortibus cantor ecclesie S. Marci et Bernardinus de Vitalibus Venetus) <ptr target="https://books.google.hr/books?id=Oxl-qwA_Dz0C"/>
             </bibl>
            <bibl>Marulić, Marko: Institucija Split: Književni krug, (1986-1987) .</bibl>
         </sourceDesc>
      </fileDesc>
      <profileDesc>
         <langUsage>
            <language ident="lat" xml:lang="hrv">latinski</language>
         </langUsage>
         <creation>
            <date when="1496" period="14xx_3_third">1496-1499</date>
            <placeName>Split</placeName>
         </creation>
         <textClass>
            <keywords scheme="typus">
               <term>prosa</term>
            </keywords>
            <keywords scheme="aetas">
               <term>Litterae renatae (1400-1600)</term>
               <term>Saeculum 15 (1401-1500)</term>
               <term>1451-1500</term>
            </keywords>
            <keywords scheme="genre">
               <term>prosa oratio - tractatus</term>
            </keywords>
         </textClass>
      </profileDesc>
      <revisionDesc>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Luka Špoljarić</persName>
            <date>2012-02-19</date>
        Novo, unificirano zaglavlje.
    </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <date>2011-11-29</date>
        Nekoliko rastavljanja riječi na kraju stranice.
    </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <date>2010-12-19</date>
        lenigatis &gt; leuigatis
    </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <date>2010-05-06</date>
        sanctissimi uir! Alexii
    </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <date>2008-08-21T12:03:23</date>
         </change>
      </revisionDesc>
   </teiHeader>
   <text>
      <front>
         <docTitle>
            <titlePart>MARCI MARVLI DE INSTITVTIONE BENE VIVENDI PER EXEMPLA SANCTORVM
                I</titlePart>
         </docTitle>
         <pb n="1-277"/>
         <div type="praefatio">
            <head>REVERENDO IN CHRISTO PATRI HIERONYMO CIPPICO, DIVINI HVMANIQUE IVRIS CONSVLTO,
                    CANONICO ET ARCHIDIACONO METROPOLITANAE SPALATENSIS ECCLESIAE DIGNISSIMO MARCVS
                    MARVLVS <abbr>S. P. D.</abbr>
            </head>
            <p>Quod fecere quidam historias euoluendo gentilium, idem tentare mihi uenit in
                    mentem uitas lectitanti sanctorum, ut scilicet inde exempla traherem uirtutum
                    imitandaque proponerem iis, qui et ipsi sancti esse percupiunt, cum pręsertim
                    natura comparatum sit, ut humanus animus ad duriora subeunda negocia magis
                    moueatur exemplo quam institutione atque pręceptis. Quisque enim ei operi
                    libentius confidentiusque sese accingit, quod ab altero factitatum quam quod
                    suasum agnoscit. Nemo fere paupertatem, humilitatem, castitatem, uigilias,
                    ieiunia reliquasque corporis fatigationes, etiamsi omnes homines ea
                    magnificarent, obseruare animum induxisset, si nullus reperiretur, a quo ante
                    obseruata fuissent. Atque aliquis tanto oneri nullius uires sufficere ratus
                    hortatoribus diceret: <q>Hypocritę, ut quid humeris meis imponitis, quod ipsi ne
                        digito quidem attingere uultis?</q> Audio monitores, non uideo operatores.
                    Facite ipsi prius, quod pręcipitis, ne tam difficile factu, quam uidetur, putem
                    et facienti ęque, atque <pb n="1-278"/> asseritis, profuturum credam. Nisi
                    uerbis facta respondere in uobis perspexero, non consuli mihi, sed illudi
                    arbitrabor. Hinc quidem satis patet, uir egregie et in Christo reuerende
                    Hieronyme, quantum debemus illis, qui primi ita eiusmodi uirtutes coluerunt, ut
                    cęteris ad easdem capessendas aditum aperirent suoque exemplo ostenderent, qua
                    ratione quibusque artibus ueram gloriam sibi parare possent. Neque ea in re ego,
                    ut multi, priscos illos uel Romanos uel Gręcos uel alios inanium deorum cultores
                    ualde miror, in quibus nihil perfectum esse potuit, uiam ueritatis ignorantibus,
                    sed Iudeos primum, deinde nostros, id est, Christianos, qui soli Deo credentes
                    neque impossibile factu esse duxerunt, quod ille pręciperet, neque implere
                    dubitarunt. Sequantur igitur, qui uolent, Catones, Scipiones, Fabricios,
                    Camillos, imitentur Socratem, Pythagoram, Platonem reliquosque humanę sapientię
                    professores, nos patriarcharum patrumque et prophetarum, nos Christi et
                    apostolorum, nos utriusque Testamenti sanctorum gesta moresque perpendere et
                    emulari studeamus, ut beatitudinis ęterna pręmia, quę ipsi adepti sunt,
                    adipiscamur. At illos omnino relinquamus, qui omnem industriam ad captandam
                    hominum gloriam omnemque laborem conferentes et a uera sapientia aberrantes in
                    tenebris erroris disperiere. Iter enim, quod ad beatitudinem tenderet, sibi
                    ipsimet constituere conati sunt, et monstratum ab ipso beatitudinis autore et
                    largitore Deo non peruiderunt. Ideoque mentis hallucinatione elusi nequiuerunt
                    eo peruenire, quo uolebant. Hi uero, quibus curę fuit diuinis potius quam
                    humanis niti doctrinis et philosophiam non terrenam, sed quę de cęlo lapsa est,
                    sequi atque amplecti, in cęlum, unde illa erat, ascenderunt. Neque enim errare
                    poterant illo uiam docente, qui solus nec fallit nec fallitur unquam. Quamobrem
                    ipsam quoque hominum gloriam repudiando fugiendoque compararunt, et longe quidem
                    ampliorem quam illi, qui quęsiere. Quanuis enim istos popularis aurę uenatores
                    magnopere mirata sit uetustas, multo <pb n="1-279"/> magis nostros nunc uniuersa
                    celebrat Ecclesia nullo non die in pręconiis laudibusque ipsorum occupata, quos
                    in cęlestibus habitaculis cum Deo uiuere minime dubitat. Ita fit, ut et illic
                    inter angelos beati et hic inter nos magni pręclarique habeantur. His arę
                    templaque dicata sunt, horum ubique imagines errectę, horum acta dictaque ab
                    omnibus per orbem prędicantur, ab omnibus extolluntur, horum ossa in terra
                    honorantur, in cęlo animę exultant, horum non sine multo mentis stupore tum
                    uetera tum noua narrantur miracula utpote omnem naturę uim atque modum
                    supergressa. Nam primum, quod ad uitę probitatem spectat, quę tanta unquam
                    constantia, fides, temperantia, animi magnitudo, iustitia, mansuetudo,
                    misericordia, liberalitas in ullis fuit, quanta in istis extitit? Nullis
                    tyrannorum cessere minis, ut obedirent Deo, nullis largitionibus corrumpi,
                    nullis uoluptatum illecebris deliniri potuerunt, et dum pro ueritate starent,
                    horrenda supplicia mortemque ipsam contempsere. Pro illorum, a quibus
                    cędebantur, salute Deo supplicabant, ignoscere quam ulcisci iniuriam et aduersus
                    capitales inimicicias beneficiis certare quam uindictam appetere malebant. Ad
                    hęc alii in uirginitatis, alii in castitatis continentięque proposito perpetuo
                    permansere. Possessiones opulentaque patrimonia, totum denique peculium suum, ut
                    egestati subuenirent alienę, prodegerunt, semper luxurię pietatem, diuitiis
                    paupertatem pręferentes, ut terrenis expediti rebus cęlestes facilius capere
                    possent. Nulli denique labori pepercerunt, quo se Deo inseruire existimarent.
                    Proinde tanti apud illum fuere, ut potestatem eis daret curandi omnem langorem,
                    mortuos ad uitam reuocandi, mysteria intelligendi, futura diuinandi, demoniis
                    imperandi et, quę nemo hominum facere potest, nisi cum eo Deus fuerit, faciendi.
                    Taceatur igitur opulentissimorum quondam regum potentia fortissimorumque uirorum
                    robur! Plus pauperculi nostri potuerunt. Taceatur philosophorum acumen! Soli ii,
                    qui Deo credidere, ueritatem inuestigarunt. Obmutescat utrorumque <pb n="1-280"/> gloria! Splendidiorem perennioremque, et cuius neque magnitudinem
                    comprehendere neque longitudinem metiri possumus, Christi serui consecuti sunt.
                    Itaque non temere solos imitandos cunctis proponimus, quos etiam cunctis merito
                    pręferendos censemus. Istas igitur nostras de illis qualescunque lucubrationes,
                    o omnium amicorum meorum optime omnique honore et amore pariter prosequende,
                    tibi nunc muneri mitto, tibi lubenter offero; tum quod sciam nihil abs te
                    crebrius in manum uenire solere auidiusque lectitari quam scripta illa, quę ad
                    Dei sanctorumque eius edita sunt, tum quia pro summa tua erga me beniuolentia
                    innumerisque beneficiis cumulatiorem tibi gratiam me referre posse non sperem.
                    Leges in iis fortasse, quę sepę alibi legisti. At plus aliquid oblectationis
                    capies, cum singula singulis uirtutum generibus non incongrue, ut reor,
                    accommodata, et quę apud autores effuse sparsimque referuntur, in ordinem
                    collecta in compendiumque redacta ac etiam, ut confidenter loquar, magis
                    argutule prolata inspexeris atque consyderaris. Plurimorum quidem actiones
                    operaque ad unum citantur documentum, genera autem documentorum capitulatim
                    digesta tituli indicant. Multis in locis idem reperitur exemplum, cum idem
                    interdum multis conueniat ob cognationem affinitatemque uirtutum. Siquid in iis
                    disponendis, explicandis, disserendisue a me erratum deprehenderis, oro, tuę
                    incudi redde, tuam limam adhibe et castigando poliendoque effice, ut munusculum
                    hoc meum non tam donatore quam acceptore<ref target="#d3e207"/>
               <note xml:id="d3e207" ana="editor" resp="BG">*) corr. ex <q>acceptatore</q>
               </note> dignum esse uideatur. Per te publicum recipiat, per te in aliorum manus
                    uenire ne formidet, per te neque in circo consistere neque in medium prodire
                    theatrum quicquam dubitet. Nullos liuoris morsus, nullum sibilum uerebitur, si
                    prius plausum meruerit tuum. Et quis enim reprehendere opus audebit, cui tu
                    summam manum imposueris, qui et ingenio et eloquentia pręstas, humani diuinique
                    iuris <pb n="1-281"/> scientia excellis et ecclesiastica dignitate non parum
                    emines et antiquę Cippicę domus claritate fulges generisque nobilitatem animi
                    uirtute superas, quem denique omnes, summi, medii, infimi amant, obseruant,
                    uenerantur. Aut, si prorsus nihil usque adeo ex omni parte absolutum, ut
                    malignorum hominum inuidiam uitare queat et <ref target="#l1a1">ędificantibus muros Hierusalem
                    deesse non possit Sanaballath subsannator</ref>,<note xml:id="l1a1" ana="locus">Neemie <num value="4">IIII</num></note> satis mihi erit hęc, quę, a me
                    conscripta sunt, tibi tuique simillimis non displicuisse. Interim Deum et
                    Dominum nostrum Iesum Christum deprecabor, ut, sicut sanctis ad sequendum se
                    opitulatus est, ita ad ipsos imitandos adsit nobis, quo tandem exantlatis uitę
                    huius laboribus cum iisdem in illo ineffabili diuinitatis eius recepti sinu
                    quietis ęternę fructum capiamus.</p>
            <p>Vale!</p>
         </div>
          <div ana="ed1506">
              <head>Index capitulorum operis.</head>
              <list><head>Liber primus.</head>
              <item>De terrenis bonis contemnendis propter Christum. <abbr>cap.</abbr> 1.</item>
              <item>De elemosynis faciendis. <abbr>cap.</abbr> 2.</item>
              <item>De hospitalitate seruanda. <abbr>cap.</abbr> 3.</item>
              <item>De inani gloria fugienda. <abbr>cap.</abbr> 4.</item>
              <item>De humilitate appetenda. <abbr>cap.</abbr> 5.</item>
              <item>De dignitatibus non concupiscendis. <abbr>cap.</abbr> 6.</item>
              <item>De auaritia vitanda. <abbr>cap.</abbr> 7.</item>
              <item>De paupertate seruanda. <abbr>cap.</abbr> 8.</item>
              <item>De vita solitaria. <abbr>cap.</abbr> 9.</item>
              <item>De vigiliis, et somno, et stratu. <abbr>cap.</abbr> 10.</item></list>
              
              <list><head>Liber Secundus</head>
              <item>De cura et modo orandi. <abbr>cap.</abbr> 1.</item>
              <item>De orationis virtute. <abbr>cap.</abbr> 2.</item>
              <item>De temptationibus tempore orationis. <abbr>cap.</abbr> 3.</item>
              <item>De contemplatione. <abbr>cap.</abbr> 4.</item>
              <item>De scripturarum lectione. <abbr>cap.</abbr> 5.</item>
              <item>De fide vnius dei contra gentiles. <abbr>cap.</abbr>  6.</item>
              <item>De fide christi contra iudeos. <abbr>cap.</abbr> 7.</item>
              <item>De fide christi contra gentiles. <abbr>cap.</abbr> 8.</item>
              <item>De fide christi contra magos. <abbr>cap.</abbr> 9.</item>
              <item>De fide christi contra philosophos. <abbr>cap.</abbr> 10.</item>
              <item>De fide christi contra hereticos. <abbr>cap.</abbr> 11.</item>
              <item>De spe diuine misericordie. <abbr>cap.</abbr> 12.</item></list>
              
              <list><head>Liber Tertius.</head>
              <item>De caritate erga deum. <abbr>cap.</abbr> 1.</item>
              <item>De charitate erga proximum. <abbr>cap.</abbr> 2.</item>
              <item>De charitate erga inimicos. <abbr>cap.</abbr> 3.</item>
              <item>De offitio doctoris euangelici. <abbr>cap.</abbr> 4.</item>
              <item>De sacerdotibus honorandis. <abbr>cap.</abbr> 5.</item>
              <item>De pace colenda. <abbr>cap.</abbr> 6.</item>
              <item>De consortio habendo, fugiendoque. <abbr>cap.</abbr> 7.</item>
              <item>De vestitu, cultuque corporis. <abbr>cap.</abbr> 8.</item>
              <item>De operibus manu exercendis. <abbr>cap.</abbr> 9.</item>
              <item>De corporis castigatione per flagella. <abbr>cap.</abbr> 10.</item></list>
              
              <list><head>Liber Quartus.</head>
              
              <item>De corporis castigatione per ieiunium. <abbr>cap.</abbr> 1.</item>
              <item>De cibi potusque vilitate, ac parsimonia. <abbr>cap.</abbr> 2.</item>
              <item>De obedientia seruanda. <abbr>cap.</abbr> 3.</item>
              <item>De veritate colenda, mendatioque fugiendo. <abbr>cap.</abbr> 4.</item>
              <item>De mansuetudine animi. <abbr>cap.</abbr> 5.</item>
              <item>De taciturnitate, sermonisque moderatione. <abbr>cap.</abbr> 6.</item>
              <item>De castitate seruanda exempla virorum. <abbr>cap.</abbr> 7.</item>
              <item>De castitate seruanda exempla feminarum. <abbr>cap.</abbr> 8.</item>
              <item>De penitentia peccatorum exempla veterum. <abbr>cap.</abbr> 9.</item>
              <item>De pententia peccatorum exempla nouorum. <abbr>cap.</abbr> 10.</item>
              <item>De peccatorum confessione. <abbr>cap.</abbr> 11.</item>
              <item>De sacrosancta communione. <abbr>cap.</abbr> 12.</item></list>
              
              <list><head>Liber Quintus.</head>
              <item>De nemine temere iudicando. <abbr>cap.</abbr> 1.</item>
              <item>De patientia iniurie. <abbr>cap.</abbr> 2.</item>
              <item>De patientia damni. <abbr>cap.</abbr> 3.</item>
              <item>De patientia egrotationis. <abbr>cap.</abbr> 4.</item>
              <item>De patientia martyrum sexus virilis. <abbr>cap.</abbr> 5.</item>
              <item>De patientia martyrum femini sexus. <abbr>cap.</abbr> 6.</item>
              <item>De ratione resistendi diabolo. <abbr>cap.</abbr> 7.</item>
              <item>De perseuerantia bene agendi. <abbr>cap.</abbr> 8.</item>
              <item>De mortis meditatione. <abbr>cap.</abbr> 9.</item>
              <item>De hora mortis. <abbr>cap.</abbr> 10.</item>
              <item>De purgatorio. <abbr>cap.</abbr> 11.</item></list>
              
              <list><head>Liber Sextus.</head>
              <item>De signis vltimi iudicij. <abbr>cap.</abbr> 1.</item>
              <item>De antichristi persecutione. <abbr>cap.</abbr> 2.</item>
              <item>De die iudicij incerta. <abbr>cap.</abbr> 3.</item>
              <item>De apparitione crucis, et Christi, interituque antichristi. <abbr>cap.</abbr> 4.</item>
              <item>De horrendo Christi adiudicandum aduentu, et creaturarum aduersus peccatorem accusatione: et igne, quo consumenda sunt omnia. <abbr>cap.</abbr> 5.</item>
              <item>De resurrectione mortuorum. <abbr>cap.</abbr> 6.</item>
              <item>De domini descensu ad iudicandum viuos, et mortuos. <abbr>cap.</abbr> 7.</item>
              <item>De sententia Christi aduersus impios. <abbr>cap.</abbr> 8.</item>
              <item>De sententia apostolorum aduersus peccatores. <abbr>cap.</abbr> 9.</item>
              <item>De sententia prophetarum aduersus iniquos. <abbr>cap.</abbr> 10.</item>
              <item>De damnatorum ad inferna abductione. <abbr>cap.</abbr> 11.</item>
              <item>De sanctorum cum christo ad celum ascensione. <abbr>cap.</abbr> 12.</item>
              <item>De damnatorum pena. <abbr>cap.</abbr> 13.</item>
              <item>De reuelationibus infernalium penarum. <abbr>cap.</abbr> 14.</item>
              <item>De beatorum gloria. <abbr>cap.</abbr> 15.</item>
              <item>De reuelationibus celestis beatitudinis. <abbr>cap.</abbr> 16.</item></list>
              
              <closer>Finis.</closer>
              
          </div>
          <div type="poesis-epigramma" met="elegiacum">
                  <head>
                      Carmen Hieronymi Macarelli Archipresbyteri Traguriensis.
                  </head>
              <p><ptr target="makarelic-j-epigr.xml"/></p>
          </div>
      </front>
      <body>
         <pb n="1-275"/>
          <pb n="1-282"/>
         <pb n="1-283"/>
         <div type="prosaOratio">
                <head ana="ed1506"><abbr>M.</abbr> Maruli opus de religiose viuendi institutione per exempla ex veteri,
                    nouoque testamento collecta: ex auctoribus quoque Diuo Hieronymo presbitero.
                    beato Gregorio <abbr>Pont. max.</abbr> Eusebio cesariense episcopo, Joanne Cassiano heremita:
                    nonnullisque alijs, qui vitas conscripsere sanctorum.</head>
             <head ana="ed1506">Incipit liber primus.</head>
            <head ana="ed1986">DE INSTITVTIONE BENE VIVENDI PER EXEMPLA SANCTORVM</head>
            <div type="prologus">
               <head ana="ed1986">Prologus</head>
               <p>Operęprecium mihi uisum est quędam, quę de diuinis hominibus in historiis
                        ecclesiasticis diffusius narrata sunt, carptim collecta breuiter describere,
                        ut propositis euangelicarum uirtutum, id est, Christianę perfectionis
                        exemplis et me desidia adhuc torpentem excitarem et alios excitatos
                        alacresque, ne lassescerent, magis animarem, alios uero etiam redderem
                        cautiores, ne, tametsi boni sanctique sint, facile de se popularibus auris
                        credant. Quam enim periculosa sit humilibus Christi seruis mortalium
                        laudatio, tunc plane intelligent, cum relatu legerint non aliam ob causam
                        quosdam reliquisse monasteria uastasque penetrasse solitudines annosque
                        plurimos feris tantum peruias habitasse terras. Tu igitur, cuius nutu cuncta
                        reguntur fautor mihi adsis, Deus, dictantem inspires, scribentem adiuues,
                        ingenium, uerba, manum, calamum moderare, ut nusquam ab eo, quod tibi
                        placitum fuerit, declinasse argui possim. Tuque, Fili Dei, Deus Christe,
                        mentem animumque eorum, qui hęc <pb n="1-284"/>legent, tua gratia sic
                        penitus confirmes, ut istos sectatores tuos emulari cupiant, pariter et
                        possint, atque ad tui solius cultum inflammati iisdem tandem uestigiis ad te
                        perueniant, quibus illi peruenere. Sed quoniam iis, qui te sequi uolunt,
                        dimittenda esse primum omnia pręcepisti, ab illis potissimum, qui
                        ingentioribus se abdicarunt bonis, dicendi initium capiamus, ut, et qui pari
                        fortunarum copia perfruuntur, in promptu habeant, quos imitentur, et qui
                        tenuiores diuitias possident possederuntue, eas uel erogare uel iam erogasse
                        pro tui nominis amore minus grauari possint.</p>
            </div>
         </div>
         <pb n="1-285"/>
         <div type="liber" n="1">
            <head ana="ed1986">DE INSTITVTIONE BENE VIVENDI PER EXEMPLA SANCTORVM / LIBER I</head>
            <div type="caput" n="1">
               <head>Caput I / DE TERRENIS BONIS CONTEMNENDIS PROPTER CHRISTVM</head>
               <p> Iam primum, ut, a quibus Ecclesię Christianę iacta sunt fundamenta, ab his
                        et operis nostri cudatur exordium, Mattheus publicanus statim, ut a Christo
                        uocatus est, telonium derelinquens pecuniosis uectigalibus pręposuit
                        apostolicę conuersationis nuditatem. Bartholomeus quoque, Syrię regum
                        origine clarus, non est dedignatus in piscatorum numero haberi, ut placeret
                        Christo, et cęlestis <pb n="1-286"/>regni spem animo concipiens seruire
                        maluit in terra quam imperare, et persecutiones pati quam seculi honoribus
                        perfrui.</p>
               <p>Omitto nunc alios huius ordinis uiros, non quia in contemnendis rebus minus
                        constantes fuerint, sed quia et ante apostolatum humiles inopesque extitisse
                        apparet, stulta tunc et infirma Deo eligente, ut sapientia fortiaque
                        confunderet. Quanuis uerissimum sit eos quoque non minus multa reliquisse,
                        qui sibi nihil reseruauerint. Hinc est, quod tamen piscatoriam nauim et, quę
                        resarciebant, retia dimittentes audacter proloquuntur: <q>Ecce dimisimus
                            omnia, et secuti sumus te, quid ergo erit nobis pręmii? </q> Et
                        responsum merentur accipere Domini dicentis: <q>Amen dico uobis, quod uos,
                            qui secuti estis me, in regeneratione cum sederit Filius hominis in sede
                            maiestatis suę, sedebitis et uos super sedes duodecim iudicantes
                            duodecim tribus Israhel. Et omnis, qui reliquerit domum, uel fratres,
                            aut sorores, aut patrem, aut matrem, aut uxorem, aut filios, aut agros
                            propter nomen meum, centuplum accipiet, et uitam ęternam possidebit.</q>
               </p>
               <p>Cuius quidem pollicitationis tum fide certi, tum magnitudine accensi, Maria,
                        Martha et Lazarus, cum inter se partiti essent hęreditatem Marięque Magdalum
                        oppidum, Marthę Bethania, Lazaro pars urbis Hierusalem sorte obuenisset,
                        omnibus post ascensum Domini distractis ac diuenditis pecuniam ad pedes
                        apostolorum proiecere in terram, ut corda errigere possent in cęlum, quo
                        Christum iam pręcessisse conspexerant. Hunc morem sedulo a fidelibus ea
                        tempestate obseruatum Lucas in Apostolorum Actis testatur dicens: <q>Omnes
                            etiam, qui credebant, erant pariter, et habebant omnia communia.
                            Possessiones et substantias uendebant, et diuidebant illa, prout cuique
                            opus erat. </q>Et iterum: <q>Multitudinis autem credentium erat cor unum
                            et anima una; nec quisquam, eorum quę possidebat, aliquid suum esse
                            dicebat, sed erant illis omnia communia. </q>Et paulo post:
                            <q>Possessores agrorum aut domorum uendentes afferebant <pb n="1-287"/>
                            precia eorum, quę uendebant, et ponebant ante pedes apostolorum.
                            Diuidebatur autem singulis, prout cuique opus erat. </q>Subiungit etiam
                        Iosephum, Barnabam<ref target="#d3e276"/>
                  <note xml:id="d3e276" ana="editor" resp="BG">* corr. ex<q> Barsabam</q>
                  </note> cognominatum, agrum, quem habebat, uendidisse pecuniamque
                        apostolorum conculcandam pedibus apposuisse, ut scilicet ea contempta agrum
                        sibi illum de Euangelio parare posset, in quo absconditus est thesaurus
                        regni cęlorum.</p>
               <p>Nunc, qui deinde horum uestigia sunt secuti, ordine referamus!</p>
               <p>Gregorius, antequam pontifex, urbis Romę senator erat neque diuitiis minus
                        quam nobilitate potens. In Sicilia sex monasteria sua impensa construxit,
                        Romę unum, paternas auitasque ędes in illud commutans, in quod se quoque
                        ipsum conferens uiritimque indigentibus dispertito, quicquid bonorum reliqui
                        fuerat, ex nobili humilis, ex diuite pauper factus monachi uitam duxit,
                        donec communi patrum populique consensu ad pontificale culmen uel inuitus
                        meruit promoueri, multo gloriosius a Domino promouendus in cęlum, pro cuius
                        amore dilargitus fuerat terrena.</p>
               <p>Eadem cupiditate in distribuendis opibus ardens Nicolaus, Myreę urbis
                        episcopus, cum Patarę, Lycię oppido, patri matrique unicus esset eique
                        hęreditas satis ampla satisque commoda obuenisset, nihil prius animo
                        agitasse dicitur, quam quo pacto distractis in pauperum alimenta rebus
                        expeditius liberiusque soli Deo obsequeretur atque deseruiret. Hinc illud
                        memoratu dignissimum, quod, dum uicinus quidam urgente in scelus inopia,
                        prostitutis trium natarum corporibus uictum sibi quęrere decreuisset, ille
                        accedens domui eius nocte intempesta, ut elemosina in occulto fieret, tantum
                        auri per fenestram iniecit, ut et inde uirgines honeste locarentur et pater
                        ipse in spem sustentandi se non iniquam simul deueniret. Nicolao uero,
                        quoniam bona <pb n="1-288"/>sua prudenter dispensauerat, ecclesiastica
                        credita sunt et in episcopum Myreę diuinitus est electus. Ac post
                        breuissimos uitę huius labores ad ęternam uocatus est quietem dicente
                        Domino: <q>Euge serue bone et fidelis, quia super pauca fuisti fidelis,
                            super multa te constituam: Intra in gaudium Domini tui!</q>
               </p>
               <p>Abraham quoque Aegyptius non minus grandem, iam defessis ętate parentibus,
                        hęreditatem mox aditurus non expectauit, sed, ut erat nudus, discedens in
                        solitudine sibi cęllam constituit. Deinde illis uita defunctis, cum ad
                        capiendum tantarum opum patrimonium uocaretur, tanti illud fecit, ut loco
                        pedem non efferret. Porro per procuratorem ita egit, nequid sibi reliquum
                        foret, sed rebus diuenditis pecunia omnis mendicantium turbę uiduisque et
                        pupillis diuideretur. Igitur diuitias, et cum non haberet, contempsit, et
                        cum haberet, ne respexit quidem, sed alteri dilargiendas commisit, maiores
                        diuitias existimans Christi paupertatem.</p>
               <p>Hilarion Palestinus, sicut de illo diuus Hieronymus litteris commendauit,
                        parentibus defunctis partem substantię fratribus, partem pauperibus largitus
                        est, nihil sibi omnino reseruans, Dominicę sententię memor dicentis: Qui
                            <q>non renunciauerit omnibus, quę habet, non potest meus esse
                            discipulus. </q>Erat autem annorum quindecim, cum sic nudus et armatus
                        in Christo solitudinem ingressus est, sacco tantum et pelliceo palio membra
                        coopertus.</p>
               <p>Benedictus uero ille abbas, qui uiuendi formulas, quas nunc plerunque
                        sequuntur monachi, scriptas edidit, a parentibus ex Nursia Romam ad
                        excolendum liberalibus disciplinis ingenium missus, impubis adhuc ac pene
                        puer, altius quam ea consueuit ętas, diuinitus inspiratus, cogitans
                        litterarum studia, Romam ipsam parentesque deseruit uixitque solitarius,
                        orationem studiis, Romę eremum, parentibus pręponens Christum.</p>
               <p>Pari puer admiratione dignus mihi uidetur <sic>Niuanrdus</sic>, Bernardi
                        Clareuallensis frater. Qui postquam ipsum <pb n="1-289"/> reliquosque omnes,
                            Tescelino<ref target="#d3e309"/>
                  <note xml:id="d3e309" ana="editor" resp="BG">* corr. ex <q>Cecilino</q>
                  </note> patre et Aletha matre seque relictis, ad religionem aspirare
                        uideret, maluit abeuntes sequi quam paterna in domo hęres ex asse futurus
                        manere. Illi enim proficiscentes paruulo inter ęquales in foro ludenti
                        dixere: Niuarde frater, nunc te solum totius summa respicit patrimonii. Nos
                        nanque ius omne tibi cedentes Christum sequimur. Tunc ipse: Cęlum uos ergo
                        possidebitis, inquit, ego terram? Nihilque moratus post eos adiit
                        monasterium, ut potius cęlestes cum fratribus quam cum parentibus manens
                        diuitias obtineret terrenas.</p>
               <p>Sed quid de illis dicam, qui matrimonio copulati effecere, ne coniugatis tam
                        sanctę conuersationis aditum minus patere putaremus?</p>
               <p>Germanus Antisiodorensis, Burgundię pręfectus ingenuisque artibus apprime
                        eruditus, pari cum uxore castitatis religionisque suscepto uoto magistratum
                        ultro deposuit et tantas opes, quantas ea pręditus dignitate habere poterat,
                        pauperibus erogauit nihilque sibi quicquam reliqui fecit, tunica, cuculla
                        cilicioque contentus, ut lucrifaceret Christum. </p>
               <p>Gallicanus quoque, Romani dux exercitus, postquam Scythis Dacisque et
                        Thracibus superatis Constantiam, Constantini Augusti filiam, coniugem sibi
                        pactam victor accepisset, ab ea conuersus Christianusque factus continuo
                        dignitatis abiecit insignia, detrectauit militiam et, quicquid plurimorum
                        annorum stipendia uictorięque parauerant, repente sustentaculum fit
                        debilium. Denique sponsam uirginem, forma insignem et, quod maius est,
                        imperatoris filiam relinquens intactam, humilis, pauper, castus uoto se
                        obligauit religionis. Neque illi tam magnificum fuit hostes uincere quam,
                        quę assecutus fuerat, honorem, opes uoluptatesque contemnere. Illud enim
                        hominis est, hoc supra hominem.</p>
               <p>Sed nec Leonardus, natione Gallus, silentio est prętermittendus. Qui inter
                        aulicos regis primo loco <pb n="1-290"/> habitus relicta regia dilargitisque
                        facultatibus religioni se tradidit monasticisque sacris initiatus in
                        Aquitaniam est profectus atque operam prędicationibus dedit, haud dubie
                        stabiliorem amplioremque seruitii sui mercedem a cęlesti domino accepturus
                        quam receperat a terreno.</p>
               <p>Non minus memoratu dignus Leonardoque aliquanto maior, siue fortuna spectetur
                        siue genus, Lupus, Senonum tandem archiepiscopus, nunc occurrit, siquidem
                        regia stirpe in Gallia ortus nobilitatem ęquauerat diuitiis. Sed dum
                        indeficientem in cęlo thesaurum sibi comparat, eas pia in pauperes largitate
                        libenter effudisse non tam liberalis quam prudentis hominis existimauit. </p>
               <p>Egidius Atheniensis et ipse regio genere nobilis, dum adhuc sub tutela patris
                        ętatem ageret, mendico ęgrotanti (quoniam aliud, quod daret, non habebat)
                        seipsum despolians proprium amiculum dedit. Quo quidem ille indutus (tantum
                        donatoris misericordię meritum fuit) e uestigio sanus consurrexit. Postea
                        uero quam defunctis parentibus liberam suscepit bonorum possessionem, tam
                        prompto animo omnia egenis dispertiuit, ut ea non prius habuerit quam
                        donauerit.</p>
               <p>Sed iam ad eos ueniamus, qui non modo priuatis opibus uerum etiam maximis
                        regnis in terra renunciantes digni fuerunt, qui cum Christo regnarent in
                        cęlis.</p>
               <p>Polemius,<ref target="#d3e336"/>
                  <note xml:id="d3e336" ana="editor" resp="BG">*corr. ex <q>Polemus</q>
                  </note> potentissimus Indorum rex, Bartholomei apostoli prędicationibus ad
                        fidem conuersus atque baptizatus, relicto imperio eidem constanter adhęsit
                        discipulusque maluit esse apostoli quam Indię dominus.</p>
               <p>Iosaphat quoque, Indię rex, Auenir regis filius, Barlaam eremitę salubri
                        persuasu fidem amplexus Christi, postquam omnes, qui suę ditionis erant,
                        baptismatis gratia renouandos diligenter curasset, coędificatis uicatim
                        ecclesiis deposuit regnum nihilque secum ferens nisi mundanę glorię
                        contemptorem animum secessit in solitudinem. Cum enim in urbibus adhuc sine
                        honore <pb n="1-291"/>esse non posset ab hominum frequentia, procul se
                        habendum decreuit iunctusque ipsi Barlaam uitam traduxit in eremo, quę
                        dicitur turrę Senair. Itaque, quem urbis instar regia uix capere poterat;
                        angustum informis speluncę tenuit habitaculum, et qui tot populis totque
                        gentibus imperitauerat, unius homunculi preceptis obediuit. </p>
               <p>At non solum susceptum sceptri honorem deponere propter Christum, sed etiam
                        oblatum refutare exemplis admonemur.</p>
               <p>Etenim Iudaelles, Britannię rex, cum monasticam uitam ducere in animo
                        haberet, Iudoco fratri uoluit tradere regnum. Ille itidem ad Dei aspirans
                        seruitium, ne, quod ultro offerebatur, uel inuitus suscipere aliquando
                        cogeretur, clam inde profugit atque ad ripam Alzei fluminis in agro Pontini
                        constructo paruo humilique tugurio solitarius habitauit. I nunc, uana et
                        stulta mortalitas, per cędes et parricidia quęre tibi dominatum, quem
                        sanctissimi uiri tam uili habuerunt, ut alter deponere uellet, alter
                        recusaret accipere!</p>
               <p>In hoc sanctitatis genere foeminę quoque ęternę sibi laudis locum uendicant,
                        eundem affectum, quoniam et eodem impulsę spiritu; in terrenis rebus
                        contemnendis prę se ferentes.</p>
               <p>Euphrasia Romana, genere nobilis, opibus pollens, ętate florens, forma
                        pręstans, post mortem uiri Antigoni neque rursum cuiquam nubere uoluit,
                        licet multum suaderet Theodosius Augustus, neque Romę manere, quanuis et
                        patria esset et orbis domina, neque diuitias possidere, tametsi honestissime
                        posset. Procis repulsam dedit, mare transmisit, ad Thebaidem uenit. Et eo
                        loci considens, quicquid secum attulerat facultatum, partim erogauit egenis,
                        partim ecclesiis neque aut sibi aut filię paruulę Euphrasię quicquam residui
                        fecit. Quin immo moriens eidem in monasterio manenti solicite iniunxit, ne
                        tardaret, quod reliquum Romę fuerat, simili liberalitate, ut distribuatur,
                        curare.</p>
               <pb n="1-292"/>
               <p>Paula etiam Romana tanta quidem in hac parte ac talis sese offert, ut non
                        alio ore satis digne laudari queat, quam quo laudata est. Quid enim huberius
                        elegantiusue ab ullo unquam afferri possit iis, quę de illa diuus Hieronymus
                        litteris commendauit? Sed quę ad rem spectant, quam nunc tractamus, hęc
                        sunt. Paula, inquit, nobilis genere, sed nobilior sanctitate, potens quondam
                        diuitiis, sed nunc Christi paupertate insignior, Gracchorum stirps, soboles
                        Scipionum, Pauli hęres, cuius uocabulum trahit, Męcię<ref target="#d3e360"/>
                  <note xml:id="d3e360" ana="editor" resp="BG">* corr. ex<q>
                                Martię</q>
                  </note> Papyrię, matris Aphricani, uera et germana progenies, Romę prętulit
                        Bethlehem et auro tecta fulgentia informis luti uilitate mutauit. Post hęc
                        discessum eius ab urbe describens ait: Descendit ad portum fratre, cognatis,
                        affinibus et, quod his maius est, liberis prosequentibus et clementissimam
                        matrem uincere pietate cupientibus. lam carbasa tendebantur et remorum ductu
                        nauis in altum protrahebatur. Paruulus Toxotius supplices manus tendebat in
                        littore. Ruffina iam nubilis, ut suas expectaret nuptias, tacens fletibus
                        obsecrabat. Et tamen illa siccos oculos tendebat ad cęlum, pietatem in
                        filios pietate in Deum superans. Nesciebat se matrem, ut Christi probaret
                        ancillam. O magni animi foeminam et tanto uirtutum suarum prqęcone dignam,
                        quantus fuit ipse Hieronymus!</p>
               <p>Paris propositi nec minoris constantię fuisse creditur Elizabeth, Pannonum
                        regis filia. Quę lantgrauio, Thuringię regulo, nuptui data, deinde marito
                        Hierosolymis peregre defuncto ab iis, qui eius tetrarchiam hęreditario
                        acceperant, nequiter eiecta maleque habita, quasi rem uiri sui dissipasset,
                        quoniam in dandis elemosinis minus parcam fuisse dolori erat auaris animis,
                        cum uix tandem dotalia ab illis extorsisset bona (ea erant duo milia pondo
                        argenti infecti, facti cęlatique), pauperum et peregrinorum satis amplum in
                            Marpurg<ref target="#d3e368"/>
                  <note xml:id="d3e368" ana="editor" resp="BG">** corr. ex<q> Marupre</q>
                  </note> construxit receptaculum ibique iis humiliter ministrando, quanto se
                        inter <pb n="1-293"/> mortales fecerat uiliorem, tanto sublimius inter
                        sanctos et electos postmodum fuit exaltata. Constantis uero animi haud
                        obscurum argumentum fuit, quod, cum a patre, ut in Pannoniam rediret, missis
                        nunciis plurimum solicitaretur, nunquam acquieuit malens alienigenarum
                        opprimi iniuriis quam suorum illectationibus blandimentisue deliniri.
                        Denique orasse Dominum dicitur, ut contemptis omnibus, liberorum etiam, quos
                        propinquis commendarat, abiecta cura ei soli toto corde totisque uiribus
                        famularetur ac deseruiret; et responsum accepisse preces suas, ut petierat,
                        exauditas. Adeo illi omnia extrema potius pati quam a seruitio Christi
                        discedere certum ac deliberatum erat.</p>
               <p>Si tamen relictarum rerum metiri uoluerimus magnitudinem, non animum, omnium
                        Christi ancillarum parem, priores partes dabimus Kunegundi, Henrici
                        imperatoris coniugi. Quę cum summum dignitatis locum adhuc inter principes
                        foeminas retinere posset, defuncto tamen Henrico ingressa ecclesiam
                        inspectante populo abiecit imperialia ornamenta et religionis induit
                        habitum. Maluit enim abiecta uiuere in domo Domini quam sublimis uersari in
                        tabernaculis peccatorum.</p>
            </div>
            <div type="caput" n="2">
               <head>Caput II / DE ELEMOSINIS FACIENDIS</head>
               <p>Sed ne nimius sim in huiuscemodi exemplis recensendis, cum multa pręterea
                        sese offerant, non incommode nunc ad elemosinas transitum fecerim, quando et
                            <pb n="1-294"/>eiusdem generis sint et ad omnes prorsus spectent
                        latissimeque pateant; cum etiam peccatori dictum sit: <q>Peccata tua
                            elemosinis redime, et iniquitates tuas misericordiis pauperum!
                        </q>Verum, ut in reliquis omnibus, ita et hac in parte tutissimum erit
                        sanctorum niti exemplis, ne uel in dando manus erret uel in supputando mens
                        uacillet uel in largiendo inani ostentatione elatus animus liberalitatis
                        amittat mercedem, dum hominibus magis quam Deo placere studet.</p>
               <p>Neque enim immerito Cratonem philosophum, dum Ephesi contemnendarum opum
                        ederet spectaculum, gemmas immodicę ęstimationis contundentem a Ioanne
                        apostolo reprehensum ferunt. Nam si pietati magis quam glorię studuisset,
                        nunquam profecto illas contriuisset, sed potius uenditarum precio
                        indigentibus succurrisset. Quam quidem sententiam et ipse postea est
                        secutus. Lapillis quippe ab apostolo pristinę integritati restitutis
                        miraculo ad fidem Christi conuersus, quod ad suam ipse iactantiam
                        instituerat, ad proximorum uertit usum iam satis edoctus sapientiam huius
                        mundi stulticiam esse apud Deum.</p>
               <p>Thomas autem apostolus ad Gondophorum, Indię regem; pro architecto non
                        terreni, ut ille putauit, sed cęlestis ędificii missus, cum magnam pecunię
                        uim in ędificandę regię sumptus accepisset, profecto in aliam prouinciam
                        rege argentum omne pauperibus diuisit. Quod ubi innotuit regi, uinctus
                        ductus est in carcerem. Interim Gad, frater regis, elatus, cum die quarto
                        reuixisset, testatus est uidisse se in cęlo mirabilis structurę basilicam
                        gemmis auroque fulgentem atque audisse a Thoma regi conditam, nisi ea se
                        ipse fecerit indignum. Rex itaque rediuiui fratris tum miraculo attonitus,
                        tum uerbis permotus apostolum uinculis liberat, Christum prędicanti credit
                        et credens intelligit non in terra; sed in cęlo elemosinis paranda esse
                        mortalibus habitacula.</p>
               <p>Non secus quidem sentiens Osualdus, Britannię rex, miserorum turbam quotidie
                        ad se in atrium confluentium alere solitus perhibetur. Et cum die quodam
                        maior <pb n="1-295"/>esset mendicantium multitudo quam ciborum copia, ne
                        eos, qui superfuerant, uacuos dimitteret, totidem argenti fragmentis escaria
                        lance comminuta donauit. Forte aderat Aidanus, Lindisfarnensis episcopus, et
                        liberalitatem miratus, apprehensam regis dexteram dum osculatur ait tam
                        promptam in dando manum senescere prorsus non debere. Hinc aiunt adhuc
                        integram in monumento illibatamque ostendi, ut, quam merito id olim ab
                        episcopo prolatum fuerit, tam certus euentus testis etiam posteris foret et
                        nemo unquam dubitaret ipsius animum fulgere in cęlo, cuius corporis partem
                        tot iam annos incorruptam permanere cerneret in sepulchro.</p>
               <p>Euphemianus quoque Romanus et Aglae, uxor eius, cum diuitiis pollerent nec
                        prolem ullam habere possent, quotidie positis tricliniis pauperculos domi
                        conuocatos reficiebant, propriis manibus ministrantes. Quibus pietatis
                        officiis meruerunt parentes fieri sanctissimi <sic>uir</sic> Alexii. Quo unico contenti
                        deinceps continentiam inter se perpetuo seruarunt. Tot igitur fructus
                        produxit elemosina, ut sterili partum daret, partui sanctitatem parentibus
                        castitatem, omnibus paradisum. Talem pietatis cultum ne in ethnicis quidem
                        sine uitę ęternę retributione marcescere passa est diuina clementia.</p>
               <p>Cornelii nanque, Italicę cohortis centurionis, elemosinę (ut in Actis<ref target="#d3e407"/>
                  <note xml:id="d3e407" ana="editor" resp="BG">*
                            corr. ex <q>Actibus</q>
                  </note> Apostolorum legimus) ascenderant in memoriam in conspectu Dei atque
                        ad illum, adhuc gentilem, angelum de cęlo, Simonem Petrum ab Ioppe Cęsaream
                        usque euocarunt, dignum utique reddentes, qui cum angelo colloqueretur, ab
                        apostolo baptizaretur, a Spiritu Sancto, priusquam baptizatus sit,
                        uisibiliter illustraretur; adeo ut, et qui aderant ex circumcisione fideles,
                        mirati sint Spiritus Sancti gratiam etiam in nationibus esse effusam et
                        Petrus in ueritate se comperisse dixerit, quia non est personarum acceptor
                        Deus, sed in omni gente, qui timet Deum et operatur iustitiam, acceptus est
                        illi. <pb n="1-296"/>Eadem quidem de causa et beatum Eustachium tradunt ex
                        gentili Christianum factum, ex Christiano martyrem immortalitatis palmam
                        assecutum. Cęsaris enim Traiani temporibus magister equitum super cornibus
                        cerui, quem uenando insecutus fuerat, Christum in cruce fulgentem uidere
                        meruit. Qui dum ob ipsius erga inopes beneficia ei se apparuisse diceret et
                        mysteria ueritatis reseraret, credentem baptizari iussit, ut, qui charitate
                        iuuerat miseros, fide inter uere felices recipi idoneus foret.</p>
               <p>Igitur, cum hęc ita sint, quis mentis compos non iam excussa tenacis auaritię
                        compede ad liberalitatem gradum feret et de iis saltem aliquid, quę suę
                        supersunt necessitati, aliorum indulgebit inopię?</p>
               <p>Zacheus, publicanorum princeps et ipse diues, eodem die, immo eadem hora, qua
                        se bonorum suorum partem dare dixit pauperibus, oraculum accepit salutem
                        factam esse domui suę seque iam non inter publicanos et peccatores, sed
                        inter Abrahę filios computari.</p>
               <p>At contra diues ille purpuratus, quia luxurię suę deditus Lazari pro foribus
                        iacentis non respexit erumnas, impietatis poenas tulit sepultus in inferno.
                        Et qui dudum panis micas de mensa cadentes non concesserat mendicanti, nec
                        ipse postea in igne positus uel unam aquę guttulam, qua linguam
                        refrigeraret, ualuit impetrare. Quoniam sine misericordia iudicium fiet
                        illi, qui non facit misericordiam. Et, qui obturat aurem suam ad clamorem
                        pauperis, et ipse clamabit, et non exaudietur.</p>
               <p>Sed non talis Bernardinus, ordinis Minorum secunda gloria. Qui cum parentibus
                        orbatus sub Dianę materterę tutela degeret et uirenti adhuc ętate futurę
                        perfectionis floreret signis, prandiolum suum cum pauperculis partiri
                        consuesse dicitur. Et dum in panario die quodam, uix qui domesticis
                        sufficeret, panis extaret ac materfamilias mendicanti defectum, qui tunc
                        casu affuit, excusaret, eam Bernardinus tam diu orare non destitit, <pb n="1-297"/>donec exorauit id saltem petenti concedi, quod sibi
                        reseruabatur, affirmans semet esurire malle quam esurientem non pauisse.</p>
               <p>Dominicus Hispanus, dum Valentię bonis artibus perdiscendis operam daret,
                        ciuitas annonę caritate laborare coepit. Ille multorum famem miserans, cum
                        pecuniam non haberet, qua indigentibus pro tempore subueniret, libros
                        uendidit nec dubitauit litterarum studiis studium pręponere pietatis. Et
                        quoniam scriptum est: <q>Qui pronus est ad misericordiam, benedicetur,
                        </q>ad tantam deuenit perfectionem, ut ordinis fratrum Prędicatorum fieret
                        autor.</p>
               <p>Nunc sanctorum sacerdotum munificentia referatur, ut ecclesiarum prępositi
                        pensionum atque prouentuum, qui uel episcopatus uel alio id genus titulo
                        censentur, dispensatores se, non possessores esse agnoscant.</p>
               <p>Syluester pontifex uiduarum et orphanorum reliquorumque Christi pauperum
                        nomina in codicillo seriatim descripta lectitabat, ne quem die ullo
                        pręteriret, cuius miseriam ęqua ope non iuuaret, seruans illam
                        religiositatis uitęque munditiem, de qua Iacobus apostolus ait: <q>Religio
                            munda et immaculata apud Deum et Patrem hęc est: uisitare pupillos et
                            uiduas in tribulatione eorum, et immaculatum se custodire ab hoc
                        seculo.</q>
               </p>
               <p>Hoc idem ante eum et Clementem pontificem factitasse tradunt, sed ita, ut
                        etiam ad longinquas regiones transmitteret subsidia. Neminem ex iis, quos ad
                        ueritatem ab errore conuerterat, passus est mendicare, ut, qui se autore iam
                        Christo uiuerent, se quoque adiutore famem non timerent.</p>
               <p>Verum iis ut scientia pręstantior Gregorius et dignitate par, ita sanctitate
                        uitę non inferior, non contentus uulgi tantum subuenire inopię, omnibus
                        ubique Christi seruis, quantum Romanę census ecclesię suppeditare potuit,
                        necessaria ministrauit et ministrando effecit, ut in monasteriis monachorum
                        cresceret numerus, in solitudine degentibus incommoda solitudinis minus <pb n="1-298"/> grauia forent, per Syriam dispersis et in Synai<ref target="#d3e445"/>
                  <note xml:id="d3e445" ana="editor" resp="BG">* corr.
                                ex<q> Syna</q>
                  </note> usque habitantibus Roma non ita multum abesse, ut abest, uideretur.</p>
               <p>Ad eundem etiam, dum adhuc abbatis officio fungeretur, uenisse quendam atque
                        elemosinam poposcisse legimus, quod se naufragium fecisse diceret; et cum
                        sex nummos ab eo accepisset, mox reuersum totidem pari facilitate (tanta
                        erat largitoris benignitas) impetrasse; perendie deinde rursum accessisse
                        lamentantem minimum quid prę iis, quę in mari amiserat, sibi fuisse
                        emendicatum, proinde ad opem eius implorandam iterum atque iterum necesse se
                        habere confugere; tunc murmurante multum dispensatore ac dicente iam aliud
                        nihil, quod dari possit, pręter argenteam lagunculam in monasterio restare,
                        continuo eam ipsam a Gregorio tradi iussam.</p>
               <p>Cęterum Gregorius haud multo post summus pontifex designatus, cum duodecim
                        tantum peregrinos pauperes, in illis apostolos Domini ueneraturus, inuitari
                        pręcepisset, discumbentes intuitus pręstituto numero unum superesse
                        animaduertit, et cum inuitatorem criminis argueret, quod plures, quam iussus
                        fuerat, conuocasset, ille e contrario nequaquam plures esse asseueraret, eos
                        de integro consyderare coepit atque eum ipsum, quem, ut solus uidere potuit,
                        ita solus residuum esse adnotarat, subinde mutari deprehendit et modo
                        iuuenis, modo senis speciem uultu pręferre. Tali ostento attonitus silentium
                        tantisper tenuit, donec peracto conuiuio seorsum euocatum, quisnam esset,
                        interrogauit. Ille se non hominem, sed angelum esse respondit, cui aliquando
                        sumpta naufragi forma mendicanti ipse et pecuniam et argenteam lagunculam
                        largitus esset. Cumque subiunxisset tum demum illum a Deo electum, qui
                        pręesse Ecclesię post Pelagium pontificem deberet, e uestigio tenues
                        dilapsus in auras conspectum eius dereliquit. Gregorius igitur quoniam neque
                        sępius petentis procacitate sic <sic>offend</sic>
                  <pb n="1-299"/>potuit, ut non miseretur, neque monasterii sui tenuitate sic
                        deterreri, ut petenti aliquid non tribueret, dignissimus iudicatus est, cui
                        uineę Dei manu plantatę et mundi per Christum saluati cura regimenque
                        committeretur.</p>
               <p>Non dissimile benignę liberalitatis exemplum de Ioanne, Alexandrino
                        patriarcha, ab his, qui uitam eius conscripsere, memoratur. Nam (ut aiunt)
                        cum aliquando mendico sibi obuiam facto sex nummos dispensatorem dare
                        iussisset, ille acceptis diuertit paululum de uia et progredientium
                        pręuertens uestigia, gestu habituque alium mentitus, alios sex, non quia non
                        agnosceretur; accepit, sed quod talem nactus fuerat datorem, qui etiam
                        deprehensa dolositate manum poscenti subtrahere nesciret. Et iam tertio pari
                        astu uso, cum patriarcha duplicatam pecuniam numerari pręcepisset,
                        succlamare dispensator in maliciam hominis coepit. Conuersus uere loannes:
                        Tace, inquit, fili! Nam fortasse hic Dominus noster Iesus Christus periculum
                        nostri faciens, an tandem offensi crebris repetitionibus cessabimus
                        misereri. Hic, quia maxime in dando propensi animi erat, cognomento
                        Elemosinarius dictus fuit.</p>
               <p>Idem pauperes non aliter quam dominos suos appellare solitus dicitur. Et cum
                        a diuite quodam uile ac sordidum grabatuli sui tomentum miserante plumeam
                        culcitram dono missam accepisset, ubi primum ea substrata cubauit, noctem
                        illam totam insomnem egit, identidem ingemiscens mollius tunc se iacere quam
                        dominos suos. Cumque illuxisset, culcitram uenumdari, pecuniam pauperi
                        erogari mandauit. At diues ille ab emptore redemptam iterum misit precatus,
                        ne munus suum ultra uenale haberet, sed eo ipse frui uellet. Verum diuitis
                        preces superabat patriarchę in egenos misericordia neque ullo modo Ioannes
                        tenere se potuit, quin rursum itidem faceret ut prius. Diues autem iam
                        secundo recuperatam eidem referri iussit: Videbimus, dicens, uter nostrum
                        citius defatigabitur, tu uendendo, an ego redimendo. Ille ioculo dicta
                        modesto admodum risum <pb n="1-300"/> excipiens: Deo gratias ago, inquit,
                        quod inituri simus certamen diuiti salubre, pauperi commodum, mihi iocundum.
                        Itaque quoties id muneris missum sibi accepit, toties uendendum curauit, ut
                        inde dominis suis, id est, Christi pauperibus subueniret, faciens sibi
                        sacculos, qui non ueterascunt, thesaurum indeficientem in cęlis, quo fur non
                        appropiat nec tinea corrumpit.</p>
               <p>Res etenim, quęcunque in sinu miserorum reconduntur, illuc inferri palam
                        testatus est pontifex maximus Vrbanus. A quo cum Cęcilię martyris thesauri,
                        quos dispensandos acceperat, quęrerentur, quoniam eos iam indigentibus
                        impenderat, ait: Cęcilię thesauros pauperum manus in cęlum sustulerunt.</p>
               <p>Laurentius quoque Leuita a Decio tyranno quęstione agitatus, ut argentum
                        indicaret, quod Philippum, Philippi Augusti filium, olim Ecclesię obtulisse
                        constabat, protensa in pauperes manu, quibus iamdudum erogatum erat: Apud
                        hos, inquit, Philippi argentum depositum seruatur. At Decius sibi procul
                        dubio illudi putauit, quia, ubi uerę diuitię essent et uera gloria,
                        ignorauit.</p>
               <p>Cuius quidem glorię cupiditate quondam flagrans abbas Soranus, Longobardis
                        Italiam uastantibus, redimere captiuos et eos, qui amissis rebus predę
                        superfuerant, iuuare non destitit, donec latronum gladiis ecclesię thesauros
                        ab eo frustra quęrentium (quoniam iam nulli erant) confossus occubuit. Eo
                        corruente terni tremuit, testata, credo, tam pium hominem tam impie cęsum
                        non opportuisse, nisi ad pietatis mercedem cumulus accederet corona
                        martyrii. </p>
               <p>Celebratissimus in hoc laudis genere Martinus nec a nobis nunc silentio
                        prętermittendus est. Cuius pietatem militis adhuc an iam Turonensium
                        episcopi magis mirer, incertus sum. Constantino et Iuliano imperantibus
                        stipendia faciebat, quando brumę tempore pauperis nuditatem dimidiatę
                        clamidis suę parte operuit. Et in quiete Christum se in paupere texisse
                        agnouit, dum eadem illa lacinia indutum cernit dicentemque <pb n="1-301"/>audit: Martinus adhuc catechumenus hac me ueste contexit.</p>
               <p>Postea uero Turonensium episcopus factus, cum in uestibulo ecclesię
                        offendisset hominem detrita lacerna seminudum, in sacrarium euocato tunicam,
                        quam sub palio solam habebat, dedit. Allato sibi demum collobio, indutus ac
                        superindutus podere reliquisque sacerdotalibus ornamentis, dum sacra peragit
                        atque inter agendum ambas suppliciter manus ad cęlum tollit, delabentibus
                        lineis manicis brachia nudata ostendit. Sed priusquam ea demitterret, amicta
                        apparuere tegumento ornatus supra modum mirabilis oppidoque stupendi; ut
                        scilicet miraculo admoniti crederemus cum, qui indigentes uestierit,
                        uestiendum cęlestis glorię lumine, cum Dominus Iesus Christus transformabit
                        corpus humilitatis nostrę, configuratum corpori claritatis suę.</p>
               <p>Sed quid de Paulino, Nolanę urbis episcopo, dicam? Qui depopulata Campania
                        Vandalorum excursionibus, cum in redimendis captiuis cuncta consumpsisset,
                        seipsum quoque in elemosinam tradidit. Profectus enim in Aphricam uicaria
                        seruitute redemit uiduę Nolanę filium. Holitoremque se fecit barbari domini,
                        ut matrem unici amissione consternatam eo recuperato consolaretur. Iactent
                        se, qui uolunt, facultates non modicas in pauperum usum impendisse. Ecce qui
                        omnia impenderat, inuenit pręterea, quemadmodum inops factus omnium diuitum
                        elemosinas superaret. Cęterum misericordię remunerator Deus uirum tanta
                        pietate pręditum non est passus diutius iugo premi impiorum. Contulit illi
                        prophetię spiritum; quo afflatus cum prędixisset regem in proximo moriturum
                        diuinationique respondisset euentus, tantę admirationi fuit, ut statim
                        libertatem sibi acciperet, aliis impetraret. Pro unius liberatione se in
                        seruitium obtulit, sed cum omnibus simul, qui e Nola abducti fuerant,
                        liberatus, frumento insuper nauibus imposito, ad patriam postliminio rediit
                        pristinęque dignitati honorificentissime fuit restitutus. <pb n="1-302"/>Serapionis quoque monachi elemosine haud minori commendatione dignę, si
                        donantis tantum animus perpendatur, non etiam doni magnitudo. Cum enim nihil
                        pręter tunicam et palium et Euangeliorum codicem haberet, duobus pauperculis
                        obuiam factus alteri palium, alteri tunicam dedit. Et cum nudus sederet,
                        interrogatus, quis eum despoliasset, protento codice illo, quem manu
                        tenebat: Hic, inquit. Iterum alios mendicantes conspicatus, etiam codicem
                        uendidit et uenditi precium illis distribuit, dicens a Domino pręceptum
                        esse: <q>Vende omnia, quę habes, et da pauperibus! </q>Necdum se istud
                        implesse putauit, donec semetipsum quibusdam gentilibus uendidit, ita tamen,
                        ut ipsos Domino lucraretur. Cumque eos ad Christum conuertisset, pecunia,
                        quam acceperat, se redemit. Rursum idem Lacedemonię fecisse dicitur, eodem
                        successu, conuerso diuite quodam ac principe uiro. Post talia charitatis
                        officia in abbatem electus apud Arsinoen, decem milium monachorum pater
                        fieri meruit, et qui omnes pręibat pietate, omnibus pręesse dignus fuit.</p>
               <p>Aeque pium uirum et Petrum Constantinopolitanum cognomento Telonarium fuisse
                        ferunt, sed tanto maiori admiratione dignum, quanto ante conuersionem uixit
                        nequius. Cum enim opum copia redundaret, dubitatum est, utrum ditior an
                        auarior esset. Hinc inter mendicos ortum est certamen: unus profitebatur se
                        ab eo elemosinam elliciturum, cęteri id omnino fieri posse negabant. Qui se
                        facturum promiserat, accessit cum multo precum ambitu, et dum hominem
                        auertentem sese urgere coepisset, in iram concitauit, ita ut furore ardens
                        repente arreptum panem (panes autem casu ancilla e fornace domum coctos
                        referebat) in faciem precantis intorqueret. Qui cum declinasset ictum,
                        sublato pane discedens, se tandem uoti sui compotem factum sociis nunciauit.
                        Petrus uero postea aduersa ualitudine agitatus, cum postremo horis aliquot
                        exanimus iacuisset et reuixisset, narrauit sibi interim uisum fuisse se ante
                        tribunal Dei in cęlo sisti, ab aliis accusari, ab aliis defendi, in altera
                            <pb n="1-303"/>librę lance peccata, quę commiserat, appendi, in altera
                        unicum panem illum, quem ipse quondam proiecerat iratus. Et cum exęquatum
                        utrinque pondus staret, reuerti ac pani superaddere aliquid, quod
                        pręponderet, si multi reatus supplicia cuperet euadere, sibi iussum. Itaque
                        cum conualuisset, quę cupide conflauerat, liberaliter coepit effundere,
                        neminem indigentium opis suę expertem fieri passus.</p>
               <p>Die quodam cum conspexisset hominem attrito laceroque amictu tantum, non
                        nudum, ad se euocatum ueste, qua ipse induebatur, donauit. Eam pauper (quia
                        honestior erat, quam ut personę suę conueniret) in forum delatam uendidit.
                        Quamobrem Petrus se indignum ratus, cuius uestibus tegeretur, animo
                        uehementer angi coepit. Et dum doleret, nocte insecuta uestimento illo
                        indutum Christum uidit. Hoc somnio facile persuasum habens id Christo dari,
                        quicquid datur inopi, omnia dilargiendo nihil sibi reliqui fecit. Nec sic
                        quidem satiatus, Hierosolymam profectus, uenum seipsum dedit, ut haberet,
                        quo adhuc aliorum subueniret inopię, seruusque factus est hominis, ut
                        seruitutis precium offerret Deo. Dixi dubitatum aliquando, diuitiis an
                        auaritia magis pręstare. Nunc adiiciam et hoc incertum esse potuisse, an
                        illis utrisque maior in eo deinde liberalitas fuerit, si idem liberalitatis,
                        qui opum, finis fuisset et non impensis facultatibus necessitati proximorum
                        ipse semet etiam super impendisset. O uere mutatio dexterę, Excelsi, in uno
                        homine summę cupiditati summa successit munificentia. Quod si tantum panis
                        cum iniuria datus efficere potuit; quid non efficiet benigne et cum
                        charitate porrectus?</p>
               <p>Sicuti porrexisse aliquando Iudocum legimus. Qui cum ad fluminis ripam in
                        solitudine sibi domicilium constituisset, uno duntaxat discipulo contentus,
                        partem quartam panis, quem tunc unicum habebat, mendicanti dedit; mox
                        iterum, et tertio et item quarto, diuersa semper, ne agnosceretur, habitu
                        petitum reuertenti semper panem largitus, nihil sibi neque discipulo, nisi
                        certam <pb n="1-304"/>in Domino spem, dereliquit. Et dum hęsitantem
                        discipulum consolatur, ne de uictu dubitaret, ei seruiens, qui
                        irrationabilia quoque pasceret animalia, aspiciunt duos lembos proximę ripę
                        applicuisse uectore nullo. Cumque comperissent omni cibariorum genere, quo
                        ipsi uesci solebant, plenos, Deo gratias egerunt, qui pro uno pane pauperi
                        dato tam huberem alimentorum copiam sibi sine cunctatione prouidisset.</p>
               <p>Sic et monachus Sabas,<ref target="#d3e504"/>
                  <note xml:id="d3e504" ana="editor" resp="BG">* corr. ex <q>Sabba</q>
                  </note> dum Hilarionem abbatem cum trium milium monachorum comitatu
                        uenientem excipiens in uinea sua ad uuas, quę iam maturę erant, inuitasset
                        et omnes earum pastu refocillati essent, usque adeo multiplicatum inde
                        collegit fructum, ut uinea, quę integra centum lagenas ęstimata fuerat,
                        depasta trecentas redderet.</p>
               <p>Olim huiusce rei exempla pręmiserat Dominus noster Iesus iubens Discipulos,
                        ut turbis in deserto epulum darent. Quinque panes et duos pisces, cum nihil
                        aliud pręterea haberent, discumbentibus apposuerunt. Atque ubi omnes pransi
                        ac saturati essent, pro quinque panibus duodecim cophinos reliquiarum plenos
                        retulere. Alias idem de appositis septem panibus et paucis pisciculis, cum
                        multudinem esurientem satiassent, septem sportas fragmentis, quę
                        superauerant, impleuere, ut experimento discerent nequaquam fallere eum, qui
                        dixerat: <q>Date, et dabitur uobis: mensuram bonam, et confertam, et
                            coagitatam, et supereffluentem dabunt in sinum uestrum.</q>
               </p>
               <p>Hanc grandem huberemque mensuram non tam in terra quam in cęlo repositam
                        esse, non ignorauit Simon monachus, Susotionis<ref target="#d3e517"/>
                  <note xml:id="d3e517" ana="editor" resp="BG">** corr. ex
                            <q>Sitionis</q>
                  </note> filius. Qui cum in coenobio illo, ubi tunc manebat, in uesperum
                        edendi mos esset uiritimque cibaria fratribus diuiderentur, sępenumero nihil
                        delibans, coenulam suam integram seponebat, demum, <pb n="1-305"/> quam
                        poterat secretius, pauperculis eo uentitantibus offerebat, hebdomadarum
                        interdum inediam passus, ut aliis alimenta prębere posset. Et cum tot dies
                        nihil gustaret, famem non sentiebat, dum fami prospicit aliorum, spem sibi
                        certissimam extendens ad illud uerę felicitatis pabulum, de quo psalmista
                        ait: <q>Satiabor, cum apparuerit gloria tua, Domine. </q>Sumant hinc
                        documentum ieiunantes, ut saltem cibo, quem sibi interdixerint, pauperes
                        alant. Alioquin non ieiunare, sed impensę parcere merito uidebuntur.</p>
               <p>Nec est, ut causetur quis fortunarum suarum tenuitatem. Nemo tam pauper est,
                        ut pietatem colere non possit. Seruulus mendicus erat, immo mendicorum
                        miserrimus, si tantum sortis attendatur malignitas, non etiam animi
                        patientia, qua sola poterat uideri felix. Hic (ut Gregorius in Dialogo
                        refert) paralysi resolutus, cum se prorsus mouere non posset, iacebat in
                        carruca sub porticu sancti Clementis Romę, a prętereuntibus uictum
                        mendicans. Et cum elemosinis sustentaretur, quicquid in diem sibi residui
                        erat, cęteris offerebat, nihil solicitus in crastinum, sed quęrens regnum
                        Dei et iustitiam eius. Quod quidem facile est adeptus, dum et suam
                        calamitatem patienter fert et miseretur alienę.</p>
               <p>Franciscus, ordinis Minorum pater (quibus solis tantum possidere lex est, ut
                        medicare necesse sit) dum iter ageret, incidit in hominem, cuius uestimenta
                        diutino usu detrita uix pudenda corporis operuerant. Et nuditatem eius
                        dolens substitit, suspirauit, ingemuit. Frater uero, qui illum comitabatur:
                        Quid, inquit, ita tristaris, pater? Etsi hic indumentis eget, forsan abundat
                        concupiscentiis. Tunc Franciscus, fraterni erroris non dissimulator, sed
                        corrector iussit protinus, ut ille sua se tunica exuens pauperem tegat, et
                        quod de ipso perperam opinatus fuerat, ab eodem ueniam roget ac tandem
                        discat nefas esse miserorum mores sugillare, indigentiam negligere. Vtinam
                        talem subire cogantur mulctam, ne poenis grauioribus obnoxii sint, qui
                        mendicos ob hoc solum interdum improbitatis arguunt et increpationibus <pb n="1-306"/>repellunt, ut, quod eis subuenire nolunt, iudicii esse
                        uideatur, non impietatis.</p>
               <p>Nunc infirmioris sexus haud infirmiora exempla subnectam.</p>
               <p>Brigida abbatissa aliquando simul cum aliquot sororibus curru uehebatur. Et
                        occurrens pauperculis lignorum fasces dorso baiulantibus, ut alterius onera
                        portando impleret legem Christi, solui iugales equos iussit eisque tradi.
                        Oneratis iumentis lęti abierunt, ipsa cum suo comitatu in uia residens
                        pręstolabatur Domini auxilium. Ecce autem eandem uiam quidam regulus
                        ingrediens, ubi causam morę earum intellexit, suos illis equos largitus est.
                        Brigida ergo tantę pietatis fuit, ut necessitati proximorum suam
                        posthaberet, tantę spei, ut nunquam se a Domino deseri timeret. Sic lampadi
                        infundens oleum, id est, uirginitatis decus misericordię operibus exornans
                        admissa est ad Sponsi nuptias cęlestis celebritatis, ineffabili gaudio
                        semper fruitura.</p>
               <p>Paulam in largiendo sic profusam fuisse ferunt, ut sibi tandem necesse
                        fuerit, ne rogantibus repulsam daret, pecuniam mutuo accipere, usuris sese
                        obligare, uersuras facere. Prodigalitatis accusata Deum testabatur se pro
                        illius nomine cuncta agere et hoc habere uoti, ut mendicans ipsa moreretur
                        et in funere suo alieno syndone inuolueretur. Ego, inquit, si petiero,
                        multos inueniam, qui mihi tribuant. Mendicans si a me non acceperit, quę ei
                        possum etiam de alieno tribuere, et mortuus fuerit, a quo anima eius
                        requiretur? Nulla itaque in pauperes liberalitate satiata, ad egestatem pene
                        ultimam peruenit. Sed quanto tunc se fecerat pauperiorem, tanto postea
                        amplioribus locupletata est diuitiis in regno cęlorum.</p>
               <p>Elizabeth nondum marito lantgrauio uiduata, ob assiduam in pauperes
                        benignitatem, mater eorum cognominabatur. Sanis uitę subsidia mittebat,
                        afflictos consolabatur, ęgrotos uisitabat, mortuis funus sua procurabat
                        impensa. Quos in plebe magis inopia pressos animaduertebat, ex his
                        compatruos atque commatruas sibi <pb n="1-307"/>comparabat, ut eis liberius
                        subueniendi causas haberet/./ Siquando pecunia non suppeteret, uestimenta
                        uendebat/./ Cernens pauperculum quendam nudum efferri, detracto sibi capitis
                        uelamine inuolui iussit cadauer. Quo tempore fame laboratum est, uim magnam
                        frumenti diuisit. Et id quidem absente uiro atque inconsulto, uel quia
                        approbaturum speraret, uel quia, quod unius erat, aliis quoque commune esse
                        debere facile persuaserat necessitas multorum. Denique cum esset regis
                        Pannonum filia et Thuringię domini coniux, nere, texere, suere suis ipsa
                        manibus non est dedignata, ut de laboris sui peculio elemosinas dare posset.
                        Et de illa ergo non incongrue dici potest: <q>Manum suam aperuit inopi, et
                            palmas suas extendit ad pauperem. Fortitudo et decor indumentum eius, et
                            ridebit in die nouissimo.</q>
               </p>
               <p>Sed multa dare locupletiorum est, pauca tenuiorum; nec tamen ideo non par
                        meritum, quarum ęqualis affectus. Animum etenim largientis pensat Deus, non
                        donum. Nec quantum oblatum est inspicit, sed de quanto. Vidua paupercula duo
                        ęra minuta misit in gazophylacium, et diuitibus pręfertur.</p>
               <p>Vidua etiam illa, cui nihil aliud erat pręter pugillum farinę in hydria et
                        paululum olei in lecytho, totum id, quod habuit, petenti Helię prophetę
                        concedere non dubitauit. Et ex illa die hydria ei farinę non defecit nec
                        lecythus olei fuit imminutus, donec pluuiam dedit Dominus super terram.
                        Denique paruulum filium, quem mors abstulerat, pietas uiuum in sinu matris
                        restituit annuente Domino precibus prophetę, quem illa et cibo pauerat et
                        fouerat hospitio.</p>
               <p>Pro Tabita quoque Dorca nonne pauperum, quibus illa se benignam pręstiterat,
                        obsecrantium uoces apostolum Petrum compulerunt, ut illi iam conclamatę ad
                        pristinam uitam reditum a Domino impetraret?</p>
               <p>Nonne et pro Drusiana egenorum Ephesi turba Ioanni apostolo occurrens, ut,
                        quam illi tunc efferebant, ipse protinus suscitaret, obtinuerunt, dum uestes
                        ab ea receptas ostentant, dum illa incolumi se nunquam <pb n="1-308"/> famem
                        timuisse affirmant? Mulier igitur ad uocem apostoli a morte ueluti a somno
                        exurgens, illum suscepit hospitio solitaque subsidia pauperculis misit,
                        nunquam pietatis deserens officium, ob quam et ad hanc uitam redire illi
                        licuit et proficisci ad ęternam.</p>
               <p>O pręgrandis elemosinę uirtus! Diuites sanctificat, pauperes beat, peccatores
                        iustificat, iustos glorificat, mortuos suscitat et immortalitatem mortalibus
                        donat.</p>
               <p>Sed ne cuiquam tam fructuosum opus tunc demum exercendum differatur, cum aut
                        nihil aut parum profuturum sit, documento nobis erit Lucia uirgo. Quę cum
                        matrem Euticiam ad erogandas pauperibus facultates hortaretur illaque
                        diceret, uti uitę suę finem expectaret, ipsa postea, quod uellet, de opibus
                        suis factura: Non est, inquit, admodum gratum, o mater, Deo munus, quod, qui
                        offert, ideo offert, quia illius usum suprema sibi interdicit dies. Da, dum
                        sana es, ne, si moriens dederis, inuita dedisse arguaris, rem utique, quam,
                        uelis nolis, relinquere cogeris. Victa rationibus Euticia laudauit filię
                        sententiam. Lucia uero iam bonis omnibus ad uotum erogatis, cum diis
                        sacrificare compelleretur, ait sacrificium Deo acceptissimum esse uisitare
                        pupillos et uiduas in tribulatione eorum. Et quia etiam inter tormenta
                        misericordię in egenos comminiscebatur, misericordię semper remunerator Deus
                        effecit, ut, cum ad lupanar traheretur, loco moueri non posset, cum
                        ureretur, illęsa inter flammas maneret, cum iugularetur, morti non cederet,
                        donec ad cęlos itura, uitale uiaticum de manu sacerdotis accepit, corpus
                        uidelicet et sanguinem Agni, pro cuius amore sua omnia in elemosinam,
                        seipsam in sacrificium tam confidenter quam libenter obtulerat.</p>
            </div>
            <pb n="1-309"/>
            <div type="caput" n="3">
               <head>Caput <num value="3">III</num> / DE HOSPITALITATE SERVANDA</head>
               <p>Post elemosinas hospitalitas sibi postulat locum, ex eodem fonte manans
                        charitatis. Nam ut mendicanti porrigere aliquid misericordię opus est, sic
                        peregrinos suscipere hospitio humanitatis officium. Quę profecto uirtus uel
                        qualiter exercenda uel quanti apud Deum momenti sit, et Patrum exemplis
                        patet et aliorum deinceps sanctorum, quos aut apostolicus sermo celebrat aut
                        celebrandos postea censuit Ecclesia.</p>
               <p>Abraham in ualle Mambre ante ostium tabernaculi sedet, nequis pertranseat,
                        quem ad se diuertere non roget. Tres uenire uidet neque, donec adueniant,
                        expectat, sed currit obuiam atque adorat, ut hospites non fouendos solum,
                        sed etiam honorandos scias. Orat, ne se prętereant, quasi accepturus, non
                        daturus beneficium. Et primum aquam pedibus parat, ut doceat omnium uirtutum
                        fundamentum esse humilitatem. Subcineritios panes, butyrum et lac et uitulum
                        coctum apponit, ut copiose potius quam luxuriose hospites pascendos esse
                        demonstret. Denique discedentes deducit, ut, quos benigne accepimus, eosdem
                        cum honore discamus dimittere, ne, si incomitati hospitii limen exierint,
                        expulsi magis quam dimissi esse uideantur. Nec arbitreris ideo illos ab eo
                        sic acceptos, quia scierit angelos esse, sed potius, quia sic homines
                        acceperit, angelos quoque accipere meruisse, et tales angelos, in quibus sub
                        Trinitatis typo maiestas unius Dei adoranda facile appareret.</p>
               <p>Eadem erga externos obseruatione et Loth Sodomę usus, eosdem etiam angelos
                        hospitio suscipere meruit, licet plures ad Abraham accesserint, quia pater
                        multarum <pb n="1-310"/> gentium ille. Sed Loth non rogasse solum, uerum
                        etiam compulisse eos, ut ad se diuerterent, dicitur. Itaque alter exoratos
                        statim suscipiendos monet, alter, si ulterius recusarint, cogendos suadet;
                        arguens nempe illos, qui sic summis labiis etiam notos interdum inuitant, ut
                        palam sit ipsos hospitales uideri quam esse malle. Loth pręterea tanto
                        affectu hospites suos ab iniuria nefandissimorum hominum erripere nixus est,
                        ut duas uirgines filias pro illis stuprandas offerret. Sed perturbatus
                        flagitium flagitio uoluit commutare. Nos in illo fidem hospitii imitemur,
                        non mentis turbationem, ne, dum hospes pręter modum defenditur, offendatur
                        Deus. Denique angeli, ut Loth gratiam referrent, illum de consortio eorum,
                        quos pro scelere ultum aduenerat, cum suis simul incolumem eduxerunt. Cumque
                        euerterent Sodomam et Gomorram sulphure et igne de cęlo misso, pepercerunt
                        Segor propter eum, quia illuc confugerat, ne simul cum impiis perderent
                        iustum et cum aduenarum infestatoribus aduenarum susceptorem.</p>
               <p>Non dissimilis hac in re mihi uidetur senis illius fides, qui (ut in Iudicum
                        libro legimus) habitans in Gabaa, urbe tribus Beniamin, cum uidisset hospiti
                        suo leuitę uim parari ab infrenatę libidinis uiris, loco ipsius filiam eis
                        uirginem tradere uoluit. Hospes uero, ne illi, a quo benigne exceptus
                        fuerat, dedecoris ignominięque causa existeret, sua, quam secum habebat,
                        coniuge raptoribus satisfecit, qua illi sic abusi sunt, ut extinctam
                        reddiderint. Digna imitatu et senis humanitas et leuitę gratitudo, si modum
                        seruet affectus. Sed defugiendum execrandumque exitiale Gabaonitarum scelus,
                        quo effectum est, ut tribus Beniamin prope deleta fuerit, urbes uicique eius
                        incensi et his, qui cędem fuga euaserant, connubia reliquarum tribuum diu
                        interdicta. Tam magni mali causam prębuit libido paucorum.</p>
               <p>Ad recentiora ueniamus!</p>
               <p>Onesiphorus Ephesius discipulos Christi suscipere solitus, sic ab apostolo
                        Paulo benedicitur, ut dubitandum non sit, quin hospitalitatis officiis
                        ęternę uitę pręmia <pb n="1-311"/> sibi compararit. <q>Det, </q>inquit,
                            <q>misericordiam Dominus Onesiphori domui, quia sępe me refrigerauit, et
                            catenam meam non erubuit. Sed cum Romam uenisset, solicite me qu ę
                            siuit, et inuenit. Det illi Dominus inuenire misericordiam a Deo in illa
                            die. Et quanta Ephesi ministrauit mihi! </q>O felix igitur Onesiphorus,
                        qui aliquando auditurus est optatissimam uocem illam uocantis Domini ac
                        dicentis: <q>Veni, benedicte Patris mei, posside tibi regnum paratum a
                            constitutione mundi! Hospes enim eram, et collegisti me; in carcere
                            eram, et uenisti ad me. Amen dico tibi, quicquid fecisti uni de his
                            fratribus meis minimis, mihi fecisti.</q>
               </p>
               <p>Syluestrum quoque hospitalitatis pręter cętera studiosum fuisse ferunt.
                        Timotheum ab Antiochia uenientem presbyterum, et ipse presbyter, domi suę
                        benignissime suscepit. Eundem mox, quia Christum prędicabat, martyrio
                        coronatum condidit et sepeliuit. Cui enim uiuo hospitium pręstiterat,
                        mortuum tumuli honore carere non sustinuit. Deinde ad pontificale officium
                        promotus effecit, ut omnibus ad urbem aduentantibus apud se hospitandi ius
                        esset. Itaque<ref target="#d3e602"/>
                  <note xml:id="d3e602" ana="editor" resp="BG">* corr. ex <q>Ita ut</q>
                  </note> cum beato Iob iure suo dicere poterat: <q>Foris non mansit
                            peregrinus; ostium meum uiatori patuit.</q>
               </p>
               <p>Gregorius uero pontifex non solum facilem ad se aditum concessit peregre
                        aduenientibus, sed etiam per fora et compita passim quęsitos inuitauit.
                        Insuper discumbentibus interdum ipsemet ministrauit. Qua humilitate meruit
                        aliquando conuiuam habere Christum. Semel enim inter ministrandum, dum se
                        paulisper auertisset, conuersus deprehendit unum ex conuescentibus non
                        apparuisse. Quam rem uehementer secum admiranti nocte proxima affuit in uisu
                        Dominus dicens: eo quod cęteris quidem diebus membra sua hospitio mensaque
                        acceperit, dignum fuisse, qui hesterno acciperet et caput. Palam quippe
                        fieri uoluit Saluator noster, qui est caput nostrum, seipsum in peregrinis
                        recipi, quos sua membra <pb n="1-312"/>esse dixit sibique pręstitum
                        imputari, quicquid pręstaretur illis. Si ergo Iesum suscipere cupimus,
                        aduenas et peregrinos non contemnamus.</p>
               <p>Quos quidam sub tecto receptos sic tutati sunt, ut eorum salutem sua potiorem
                        haberent. Cerbonius,<ref target="#d3e617"/>
                  <note xml:id="d3e617" ana="editor" resp="BG"> * corr. ex <q>Gerbonius</q>
                  </note> Populonii episcopus, occidi potuit, cogi autem, ut hospites
                        proderet, non potuit. Totilę regis irati minas contempsit, nolens prorsus
                        latebras indicare eorum, qui ad se confugerant. Et cum ursis ferocissimis
                        obiiceretur lacerandus atque inter illos illęsus uersaretur, uerecundia
                        regem cepit nolle ei parcere, cui ferę beluę pepercissent, ac protinus
                        hominem dimitti iussit.</p>
               <p>Ad Marinum monachum paruulo sub tugurio in solitudine habitantem, aprum
                        aliquando a uenatoriis canibus actum confugisse legimus. Quem ille apud se
                        tam diu latere permisit, donec ei sine periculo ad sua lustra redeundi
                        facultas affuit. Cui tantę curę fuit tutum bęstię pręstare hospitium, quo
                        eum studio uel suscepisse homines uel suscepturum fuisse putabimus? Certe
                        etiam rationis expers ac syluestre animal humanitatem fidemque illius quodam
                        naturę pręsagio uidetur persensisse, cum in tam pręsenti periculo sese ei
                        credere quam syluas fuga petere maluerit.</p>
               <p>Nunc pauca foeminarum exempla referantur. Neque enim multis conuenit uirorum
                        consortium, ne, dum hospitalitas seruatur, periclitetur pudicicia.</p>
               <p>Mulier Sunamitis transeuntem Heliseum legitur tenuisse et secum panem
                        comedere compulisse tam familiariter, ut deinde non pigeret prophetam ad
                        illam uirumque eius frequenter diuertere, eorum consuetudine uti, cum ipsis
                        una cibum sumere. Multus hospitis aduentus, putas, restinxerit studium erga
                        se eorum? Minime quidem, sed magis inflammauit, ut etiam coenaculum illi
                        construerent, in quo ueniens requiesceret et diutius apud se manendi
                        occasionem haberet. Quibus meritis <pb n="1-313"/>precante Eliseo et filium
                        genuerunt, cum antea steriles extitissent, et eundem, cum decessisset, uitę
                        restitutum receperunt.</p>
               <p>His iungatur Marthę mira sedulitas. Postquam excepit Iesum in domum suam,
                        ministerio intenta parandique conuiuii solicitudine ardens nequit facere
                        animo suo satis. Proinde Mariam sororem, uti se adiuuet secumque
                        collaboraret, citat. Itaque, quali cura quantoque affectu hospes honorandus
                        sit, documento nobis est. Nec ideo nos negligentiores esse debemus aduenam
                        aliquem suscipientes, quia seruum, non Dominum suscipimus, cum ipse
                        protestetur ac dicat: <q>Qui susceperit unum paruulum talem in nomine meo,
                            me suscipit. </q>Et iterum: <q>Quod uni ex minimis meis fecistis,
                            mihi fecistis. </q>Nec quenquam moueat, quod Maria sedens secus pedes
                        Iesu et uerbum illius audiens optimam partem dicitur elegisse. Non enim
                        propterea hospitalitatem Marthę improbatam credimus, sed bono melius
                        pręlatum, actioni contemplationem. Ad quam tamen non potest peruenire qui
                        non prius iustitię exercitationibus labem expiauerit delictorum, ut tunc
                        demum ad consyderanda Dei inuisibilia animus attollatur, cum liberum se esse
                        persenserit onere peccatorum.</p>
               <p>Denique duo illi ex Discipulis in castellum Amaus tendentes, cum Iesu simul
                        eunt, simul fabulantur, et externum ac peregrinum esse putant, donec
                        compulsum secum manere et secum recumbere in fractione pani agnouerunt eum.
                        Sic igitur hospitalitatis officium ad agnitionem Dei nos adducit, ut, quem
                        nunc in ęnigmate et per speculum uidemus, post hęc facie ad faciem, et
                        sicuti est, uidere ualeamus.</p>
               <p>Iccirco Paulus apostolus Hebreis pręcipiens ait: <q>Charitas fraternitatis
                            maneat in uobis, et hospitalitatem nolite obliuisci! Per hanc enim
                            placuerunt quidam angelis hospitio receptis. </q>Et Dominus ad
                        Discipulos: <q>Qui recipit uos, me recipit; et qui me recipit, recipit eum,
                            qui me misit. Qui recipit prophetam in nomine prophetę, mercedem
                            prophetę accipiet. Et quicunque potum <pb n="1-314"/> dederit uni ex
                            minimis istis calicem aquę frigidę tantum in nomine discipuli, amen dico
                            uobis, non perdet mercedem suam.</q>
               </p>
            </div>
            <div type="caput" n="4">
               <head>Caput IV / DE INANI GLORIA FVGIENDA</head>
               <p>Nunc, quoniam periculum est, ne piis operationibus inanis glorię surrepat
                        appetitio, de iis dicendum uidetur, qui, ut iactantiam uitarent, aut
                        occultari magnifice facta uoluerunt aut eorum laudem aliis, non sibi
                        attribuere, ne se existimantes stare, in pręcipitium elationis ruerent et
                        gloriam quęrentes hominum, gloriam, quę a Deo est, amitterent. </p>
               <p>Huiusce rei documenta exibere nobis uolens Magister ac Dominus noster Iesus Christus, leprosos mundat, cęcos illuminat, infirmos curat, surdo et
                        muto aurium linguęque officium instaurat, et tamen singulis, ne nemini
                        quicquam dicant, iniungit. Archisynagogi quoque filiam mortuam suscitaturus,
                        turbam iuxta cadauer tumultuantem abscedere pręcepit nec in publico, sed
                        domi uitale operatus est remedium, ne popularem gloriam expetere uideretur.
                        Quod autem multa id genus non ita secreto, sed in conspectu peregerit plurimorum atque <pb n="1-315"/> etiam prędicari
                        uoluerit, non fuit inconstantię uolubilitas (nullum uitium in eo, qui Dei
                        sapientia est, cadere potest) sed pię dispensationis miseratio, quę diuinę
                        conuenit bonitati. Non solum enim illi, qui iam credebant, quomodo
                        ostentationem uitarent, instruendi, sed etiam, qui nondum credebant, ad
                        fidem manifestioribus signorum spectaculis conuertendi erant. His dicitur:
                            <q>Si mihi non creditis, operibus credite!</q> Illis: <q>Cauete, ne
                            iustitiam uestram faciatis coram hominibus, ut uideamini ab eis!</q>
               </p>
               <p>Sic et apostoli Dominica uestigia secuti, ad confirmationem prędicatę fidei
                        in propatulo quidem miracula operabantur, reuelationes autem uisionumque
                        mysteria, nisi necessario in uulgus proferenda essent, occultabant.</p>
               <p>Paulus apostolus, cum raptus in paradisum, siue in corpore siue extra corpus,
                        audisset arcana uerba, quę non licet homini loqui, annos quatuordecim rem
                        tantam silentio texit, conscientia sua contentus, donec Corinthiis (ueritus,
                        ne pseudoapostolos sibi uel sui similibus pręferrent, alienati a ueritate,
                        quam ab ipso didicerant) eam aperuit palamque fecit. Sed et hanc gloriandi
                        necessitatem insipientiam uocat. <q>Factus sum insipiens, </q>inquit. <q>Vos
                            me coegistis. Ego enim a uobis debui commendari; nihil enim minus feci
                            ab iis, qui sunt supra modum apostoli, tametsi nihil sum. </q>Quibus
                        sane uerbis testatus est minime de se loquendum, nisi cum incumbit
                        necessitas. Sed et tunc ita temperandum, ut et res dicatur et euitetur
                        iactatio.</p>
               <p>Tali quidem temperamento usus Ioannes Aegyptius monachus, cum Spiritu Sancto
                        reuelante multis futuri euentus responsa daret, inferebat non suis meritis
                        eam reuelationem sibi factam, sed illorum, qui rogatum aduenerant. Morbo
                        affectos coram se curationis gratia adduci uetuit, quoniam ultro citroque
                        commeantium agmen ostentationi esse potuisset. Oleum eis benedictum
                        mittebat, quo peruncti conualescebant atque a langoribus liberabantur.</p>
               <pb n="1-316"/>
               <p>Antonium quoque abbatem tradunt Martiniano, militum pręfecto, pro filia, quam
                        nequitię spiritus possederat, supplicanti respondisse: ne se opem posceret,
                        cum et ipse peccator esset, sed, si in Christo confideret, eidem
                        supplicaret, iuxta fidei meritum gratiam ab ipso impetraturus. Credidit
                        Martinianus, et domum rediens Deum precatus incunctanter, filiam a demonio liberauit, ut predictum ab Antonio fuerat.
                        Pulchre igitur unico responso Antonius tria simul expressit bona:
                        humilitatis obseruationem, fidei uirtutem, infirmitatis remedium.</p>
               <p>Moyses uero abbas haud dissimulauit non solum se laudationem sui non quęrere,
                        sed etiam detractione delectari. Siquis enim uisendi eius studio aduenisset,
                        raro aditus copiam faciebat, tanti se habere molestissime ferens. Quamobrem
                        pręsidi quoque prouincię spe conueniendi primum quidem decepto, deinde
                        iterum aduentanti obuiam tandem profectus, cum interrogaretur, ubinam esset
                        Moyses abbas (nam fama tantum ipsi notus erat): Quid tibi, respondit, cum stulto illo ac deliro sene? Denique de
                        semet quasi de alio licentius obloquendo discedere hominem compulit, non
                        mediocriter mirantem, quod tam diuersa de illo, quem iam secundo quęsitum
                        uenerat, sibi audire contigisset. Qui reuersus didicit ab indigenis eum
                        quidem ipsum Moysen fuisse, a quo eiusmodi responsum accepisset, et magis
                        mirari coepit tam gratum illi esse sui contemptum.</p>
               <p>Non minus se contemni gaudens Constantius, Anchonitanę ecclesię monachus, cum
                        e longinquis partibus quidam, ut ipsum uideret, aduenisset ostensumque
                        despexisset, eo quod statura admodum breui esset, quasi corporis uitium
                        animi uirtuti officere possit, - irrisorem suum osculo excepisse dicitur,
                        lętari se affirmans, quod tandem nactus esset</p>
               <p>hominem, a quo iure paruipendendus existimaretur; seruum enim se esse ut
                        habitu pusillum, ita ad ea, quę facto opus erant, ignauum inertemque ac
                        prorsus inutilem. Nonne satis declarauit, quantum ab humane glorię
                        concupiscentia procul esset, qui sic exultauit contemptus? <pb n="1-317"/>Magna quidem hęc Constantii erga calumniantes patientia, sed non minor
                        illa Gregorii pontificis erga laudantes modestia. Cuidam enim probato uiro
                        ipsum attollenti respondisse fertur: Deum deprecare, frater, ut his, quę de
                        me predicas, dignus efficiar, sicuti et tu dignus es, cuius opinio improbari
                        non debeat. Sed plerunque euenit, ut ea, quę de iis, quos amamus, in medium proferimus, maiora uero sint. Itaque, quanuis
                        ista commendatione tua longe inferiorem me esse agnoscam, charitati tamen
                        gratias ago. Huiuscemodi responso sapientissimus pontifex et laudatori
                        satisfecit et, cum summo honore preditus esset, ab humilitate non discessit.</p>
               <p>Quam autem arduum et difficile sit non illici quandoque humanę laudis
                        affectatione, testis est Apollonius abbas. Qui cum annos quadraginta in
                        deserto solitarius uixisset, iussus uoce sibi e cęlo delata iam tandem ad
                        frequentem locum pergere, coenobium construere, discipulos comparare tam
                        constanter Dominum rogasse dicitur, nequa se deinde inter homines uersantem
                        iactantię aura perstringi sineret, ut non aliud olim magis ueritus ad eremi latebram confugisse uideatur, non ante uitę
                        finem inde discessurus, nisi iussio intercessisset diuina, quę postremo
                        dignum illum iudicauit, ut consuasor ei autor fieret salutis multorum.</p>
               <p>Hinc eundem haud parum sępe monachis pręcipere solitum tradunt, nequis
                        propterea se ante alios esse existimaret; quod aliquo miraculi ostento
                        insignitus esset, quando quidem et Dominus discipulos suos non ideo gaudere
                        iusserit, quia demonibus imperarent, sec quia in libro uitę ęternę scripti
                        censique essent.</p>
               <p>Iterum admonebat, si quam aliquis ex illis uel secretę uisionis uel
                        spiritalis fruitionis dotem a Deo accepisset, nemini nisi necessitate
                        coactus proderet. Alioquin si exinde illum prę cęteris ęstimationi haberi
                        contigerit haud facile uanę glorię uitio cariturum. Eo autem surrepente
                        gratiam omnem, quam assecutus fuerat, irritam fore dicente Scriptura: <q>Qui
                            in uno peccauerit, multa <pb n="1-318"/> bona perdet.</q> Denique
                        domicilia eorum ob hoc cęllas appellari; quod in his cęlarentur, quę occulta
                        esse uelint. </p>
               <p>Nec mirum aliquem interdum plausu assentatorum suorum blanditiisque duci, cum
                        frater Leonardus etiam cogitationum suarum circumuentus fuisset, nisi
                        mature, qui eum periculo erriperet, inuenisset. Beatum Franciscum asello
                        insidentem ipse pedes comitatus mente uoluere coepit, quanto ante illum
                        quondam ierit generis nobilitate potentiaque seculari. Franciscus Spiritu
                        Sancto edoctus, ut intellexit gliscentem in pręcordiis comitis tumorem,
                        statim desiliens asellum se illi cedere dixit, ipse potius pedibus iter
                        facturus, eo quod obscuriore loco natus esset. Agnouit ille insolentis</p>
               <p>cogitatus culpam pene aperte sibi obiici, et miratus deprehendi potuisse ad
                        pedes eius suppliciter prouoluitur seque peccasse confitens ueniam impetrat,
                        cautius deinceps humilitatis propositum seruaturus. Aratrum quippe tenens
                        post tergum respexerat, sed magistri opera rursum cito conuersus aptum se
                        fecit regno Dei.</p>
               <p>Idem Franciscus, cum se inter homines fama sanctitatis efferri percepisset,
                        ne quam ex eo uoluptatem caperet, alteri negocium dedit, ut econtra probris
                        petulantiaque ipsum incesseret. Et cum ille rusticanum, idiotam, ignauum
                        inutilemque cum appellasset, calumnianti gratias agebat affirmans uerius de
                        se sentire oblocutores suos quam laudatores, qui opinione decepti supra id,
                        quod esset; se ęstimarent. Itaque, quanto ab</p>
               <p>aliis magis extollebatur, tanto se gerebat submissius, cauillationibus potius
                        quam commendatione ingenii morumque suorum delectatus, Esaię memor dicentis:
                            <q>Popule meus, qui te beatum dicunt, ipsi te decipiunt, et uiam
                            gressuum tuorum dissipant.</q>
               </p>
               <p>Egidius Atheniensis, quoniam miraculis clarere coeperat, iactationis
                        occasionem fugiens patriam dereliquit, ad eremum se contulit. Et dum apud
                            Veredonium<ref target="#d3e721"/>
                  <note xml:id="d3e721" ana="editor" resp="BG">* cor. ex <q>Veredenium</q>
                  </note> eremitam in agro Arelatensi habitaret, sabuloso ac sterili <pb n="1-319"/>solo ab ipso terrę conditore Deo foecunditatem precibus
                        impetrauit. Mox inde decedens uastioris solitudinis latebras petiit, ibi
                        quęrens domicilio locum, ubi non facile mortalium de se rumores audire
                        posset.</p>
               <p>Iudocus item fama sanctitatis regumque Britannię stirpe iuxta clarus, dum
                        solitarius habitaret et signorum, quę fecerat, rumor multos ad uisendum eum
                        a diuersis partibus exciuisset, uidens in tanta se adeuntium frequentia
                        periclitari humilitatem in ulteriorem deserti angulum sedem transtulit, ut
                        tam ab inanis glorię cupidine semotus esset quam a consuetudine hominum.</p>
               <p>Eulalius quoque monachus criminis olim suspectus, ut innocentiam probaret,
                        iubente abbate fiscellam, quam de palmeis foliis ipse texuerat, igni
                        imposuit. Atque ubi a flammis eam lędi non posse animaduersum est, non solum
                        omni suspicione fuit absolutus, uerum etiam ob miraculum uenerationi haberi
                        a fratribus coeptus. Cęterum se in celebritate esse indigne ferens, procul
                        inde secessit in desertum maluitque in speluncis cum feris habitare quam in
                        monasterio ab hominibus honorari, memor dictum esse a propheta:
                            <q>Saluabuntur qui fugerint ex eis, et erunt in montibus quasi columbę
                            conuallium.</q>
               </p>
               <p>Sed quid de Hilarione abbate dicemus? Qui iam sexagenarius cernens circa se
                        tum monachorum multitudinem, tum eorum, qui sanandi ad eum undique
                        confluebant, flebat quotidie et ad seculum redisse se atque in uita mercedem
                        recepisse aiebat. Abire cupientem inhibebant. Denique biennio in tali animi
                        solicitudine peracto, cum postremo comedere nollet, donec discessum
                        impetraret, et iam dies septem nihil gustasset, ne inedia conficeretur,
                        dimissus reliquit Palestinam. Pręterea gloriam semper fugiendo, dum crebro
                        sedem mutat, Bethilium, Pelusium, Theubaton Babylonemque peragrauit, deinde
                        Aphroditon, eremum Antonii, rursum Aphroditon, Alexandriam, Osam, Brutium,
                        Paretonium, inde Siciliam et inde Epidaurum, ac post hęc Cyprum. In cuius
                        insulę <pb n="1-320"/>uastiore minusque noto angulo cum sese abdidisset, diu
                        latere non potuit miraculis eum ubique prodentibus. Quia tamen uiribus
                        partim ętate, partim labore exhaustis inde iam emigrare incommodum erat,
                        ibidem et fugę finis et uitę fuit. Hunc tantum in ipso honoris contemptum
                        pręter cętera extollens Hieronymus: Mirentur, inquit, alii signa, quę fecit,</p>
               <p>mirentur incredibilem abstinentiam, scientiam, humilitatem! Ego nihil ita
                        stupeo quam gloriam illum et honorem calcare potuisse. Concurrebant
                        episcopi, presbyteri, clericorum et monachorum greges, matronarum quoque
                        Christianarum grandis tentatio, et hinc et inde ex urbibus et agris uulgus
                        ignobile, sed et potentes uiri et iudices, ut benedictum ab eo panem uel
                        oleum acciperent. At ille nihil aliud quam solitudinem meditabatur.</p>
               <p>In hac salutarium uirtutum parte foeminas quoque sua laude fraudare non
                        decet.</p>
               <p>Tabita, uirgo sacra monasterii magni Thebaidis, cum se omni humilitate
                        deiecisset, insanire putabatur. Verum quia stultum Dei sapientius est
                        hominibus, sancto Pierio abbati in eremo degenti reuelatum fuit illius
                        merita suis esse potiora. Proinde ad uisendam eam perrexit et responsa, quę
                        diuinitus acceperat, palam fecit. Ex quo ipsa</p>
               <p>ut uidit se non iam ut stultam contemni, sed potius ut sanctam honorari, clam
                        discedens monasterium pariter honoremque dereliquit et in solitudine uitam
                        duxit.</p>
               <p>Maria, natione Gallica, de uico Niuella episcopi Leodiensis, ignobilis
                        genere, celebris sanctitate, frequentiam hominum illuc ad se uisendam
                        turmatim accurrentium moleste ferens precata est ostendi sibi locum sanctę
                        quieti magis opportunum. Et reuelatione accepta discedens tridui iter
                        arripuit, nulli<ref target="#d3e752"/>
                  <note xml:id="d3e752" ana="editor" resp="BG">* corr. ex <q>nullo</q>
                  </note> labori parcens, ut humilitatem conseruaret. Peruenitque, quo
                        uolebat, ad ecclesiam sancti Nicolai cognomento</p>
               <p>Decegnies et ibidem solitaria consedit. Ferunt sacelli illius fores, cum
                        clausę obseratęque essent, aduentanti sua sponte protinus <pb n="1-321"/>patuisse, ut uel hinc intelligas gloriam humanam fugientibus facile
                        pręberi aditum ad gloriam angelorum. </p>
               <p>Euphrasia etiam, Christo dicata uirgo, signis in Thebaide diuinitus factis
                        clara, cum puerum quendam paralyticum mulieremque phanaticam sanitati
                        restituisset, ne miraculorum magnitudine insolesceret, laboribus cumulum
                        addidit: crebrius utens</p>
               <p>
                  <q>ieiuniis, uigiliis, precationibus cęterisque corporis exercitiis, nullum
                            ocio tempus remittens, ne desidiosa aliquando cogitaret se alicuius
                            momenti esse, cum nihili ęstimari mallet. Igitur, tametsi a monasterio
                            non recessit, inuenit tamen, quemadmodum abesse posset a gloria. Corpus
                            enim castigando et in seruitutem redigendo consentire coegit spiritui,
                            semper humilitatem affectanti.</q>
               </p>
            </div>
            <div type="caput" n="5">
               <head>Caput V / DE HVMILITATE APPETENDA</head>
               <p>Plerique uero non solum a iactantię uitio procul abesse studuerunt, sed etiam
                        sic humilitatem sectati sunt, ut pene omnibus seruilibus officiis sese
                        addixerint. Qui nihil detrectantes eorum, quę uilissima factu putantur,
                        tanto excellentiores in conspectu Dei apparuerunt, quanto inter mortales
                        magis infimi uidebantur. Horum nunc exempla percurrere non intempestiuum
                        duco. <pb n="1-322"/>Monachis Nitryę morem fuisse constat, pręter cętera in
                        peregrinos beneficia, pedes eorum lauare linteolisque abstergere, illum
                        imitari uolentibus, qui Magister et Dominus discipulorum pedes lauit:
                            <q>Exemplum , </q>inquiens, <q>dedi uobis, ut, quemadmodum ego feci, ita
                            et uos faciatis.</q>
               </p>
               <p>Hinc Apollonius abbas ad se magis quam ad eos, quibus pręerat, huiusmodi
                        seruitium pertinere arbitratus, suis ipse manibus hospitum lauabat pedes
                        abbatemque se in monendo duntaxat corripiendoque nouerat, pręterea omnium
                        minimus erat.</p>
               <p>Hor etiam abbas eadem erga peregrinos obseruantia, certo tamen ordine usus
                        dicitur: primum cum illis simul suppliciter prouolutus Deum adorare, deinde
                        pedes eorum abluere, postremo ablutis pręcepta salutis dare, quasi innuere
                        uolens, iis, qui peccatorum sordes poenitentię lauacro mundare cupiunt,
                        necessariam esse pietatem, humilitatem, iustitiam.</p>
               <p>Thomas, Cantuariensis archiepiscopus, quotidie tredecim pauperes domi
                        conuocabat, sedere iussis genu flexus pedes lauabat, discumbentibus
                        ministrabat, abeuntes cum dono dimittebat singulis eorum quatuor nummos
                        largitus, ita ut liberalior an humilior fuerit, non facile discerni queat.
                        Veruntamen serui interdum dedignantur mendicis ministrare, archiepiscopus
                        etiam pedes lauit.</p>
               <p>Gallicanus quoque monachus, quem et consulem et uictorem et Constantini
                        Augusti generum fuisse diximus, omnibus pro Christo contemptis tam ardenter
                        in monasterio serui functus est officio, quam prius in castris imperatoris
                        ac ducis. Nec magis olim militaris glorię auidus fuit quam postea
                        humilitatis. Operęprecium erat uidere pauperum lauantem pedes, monachorum
                        manibus aquas dantem, mensas concinantem, pauimenta uerrentem et reliqua id
                        genus exercentem paulo ante tot clientium patronum, tot seruorum dominum,
                        tot militum ductorem, quot conuenire potuit principi uiro, Cęsaris genero,
                        Romani exercitus pręfecto, <pb n="1-323"/>sępe uictoria potito, nunquam
                        uicto. Tantam status mutationem nequisset efficere fortuna, quantam ille sua
                        sponte suscepit, haud ignarus multo maiorem certioremque felicitatem esse
                        seruire Christo quam dominari mundo. Quoniam, ut Esaias inquit: <q>A seculo
                            non audierunt neque auribus perceperunt, oculus non uidit, Deus, absque
                            te, quę pręparasti expectantibus te</q>.</p>
               <p>Pacomius abbas fratribus morbo applicitis assedit, non dedignatus ministri
                        operam, ut obsequium pręstaret Domino iubenti ac dicenti: <q>Qui maior est
                            uestrum, fiat sicut minor, et qui pręcessor est, sicut ministrator.</q>
               </p>
               <p>Antonius abbas, non minus mansueti ingenii uir, episcopis et presbyteris
                        solitus est submittere ceruicem captans ab eis benedictionem. Iccirco
                        benedixit ei Dominus et custodiuit illum, ostendit ei faciem suam et
                        misertus est ipsius, conuertit uultum suum ad illum et dedit ei pacem.</p>
               <p>Eundem tradunt spiritu raptum uidisse orbem terrarum quaque uersum laqueis
                        oppletum. Et cum mirabundus, quis illos euadere posset, quęsisset, responsum
                        fuisse: humilitas. Beati igitur humiles, quibus a periculo errutis competere
                        poterit illa Prophetę gratiarum actio dicentis: <q>Benedictus Dominus, qui
                            non dedit nos in captionem dentibus eorum. Anima nostra sicut passer
                            errepta est de laqueo uenantium. Laqueus contritus est, et nos liberati
                            sumus. Adiutorium nostrum in nomine Domini.</q>
               </p>
               <p>Hinc est, quod Pinisius abbas (ut liberius humilitatis incumbere operibus
                        posset) diuersa perquisiuit loca, in quibus minus notus maneret. Ab Aegypto
                        transmigrauit in Thebaidem et inde ad Palestinam, semper inter alienos serui
                        fungens officio, donec agnitus cogebatur simul relinquere et locum. Postquam
                        nullibi se diu ignotum futurum uidit, ad suos tandem monachos reuersus aliam
                        conseruandę humiliationis rationem iniit, ut, quo plus honorabatur, eo magis
                        corpus suum <pb n="1-324"/>ieiuniis inediaque maceraret, malens fame affligi
                        quam ambitione deliniri, et de cibis cogitare quam de honoris illecebris.</p>
               <p>Veruntamen, quid abbates monachosue tantopere miramur? Ipse summus pontifex
                        Gregorius primus se seruum seruorum Dei appelauit. Ac ne dictu id illi quam
                        factu facilius fuisse putes, aduenienti Ioanni abbati assurrexit, et prior
                        honoris gratia in terram prouolutus est pontifex quam abbas. Cęteri deinde
                        maximi pontifices nomenclaturę istius titulum omnes usurparunt, opus rari.
                        Omnes se seruos seruorum Dei dici, pauci esse uoluerunt. Igitur Gregorii
                        humilitatem approbasse uidentur etiam qui imitari neglexerunt.</p>
               <p>Sed quod ad priuatos attinet, mirabilis imprimis humiliatio Petri Telonarii
                        fuit, qui distractis pro amore Christi facultatibus a Byzantio Hierosolymam
                        petiit seruumque se uenalitium fecit. Et cum in aliena domo a conseruis
                        maledictis uerberibusque afficeretur, gaudebat in contumeliis, nunquam de
                        iniuria sibi illata conquestus, intantum ut de medio calumniatorum suorum
                        nusquam discesserit, nisi cum Byzantii hospitis indicio cognitum honorare
                        coepissent. Denique tunc profugit, cum coleretur ut liber, non cum
                        sperneretur ut seruus, humilitati studens, a gloriationibus abhorrens,
                        displicere cupiens hominibus, ut Christi seruum exiberet. </p>
               <p>Martinus, dum adhuc stipendia faceret nec tamen tam cęsari quam Christo
                        militaret, pręter illud celebratissimum pietatis opus haud minus celebre
                        pręstitit humilitatis exemplum. Vno seruulo contentus, eundem ut fratrem
                        dilexit, ut dominum coluit, coenanti ministrabat, cubitum eunti calciamenta
                        detrahebat cęteraque pene omnia mutata cum illo officii uice exercebat,
                        seruus seruo factus, ut Christo se seruire probaret, non mundo. Miles erat,
                        necdum baptizatus, sed tantum catechumenus, et iam perfectionis uitam
                        ingressus Spiritus Sancti sententiam sequebatur per Salomonem in <pb n="1-325"/>Prouerbiis prolatam: <q>Melius est humiliari cum mitibus quam
                            diuidere spolia cum superbis.</q>
               </p>
               <p>Alexius quoque, Euphemiani, consularis uiri, filius, spreta generis
                        nobilitate Roma decedens Edessam, Syrię urbem, uenit et inter alienigenas
                        septendecim annos incognitus mendicauit. At postquam uulgatum est uocem
                        diuinitus allatam Alexium mendicum in Ecclesia recipiendum, uidens ibidem
                        miraculum illud honori sibi futurum, Laodiceam est profectus, a Laodicea
                        Tharsum; a Tharso rediit Romam. In paterna domo pro peregrino pauperculo
                        susceptus alios septendecim durauit annos in summa rerum inopia statuque
                        miserabili, nec ipsis genitoribus suis sese manifestans, ob hoc solum, ne
                        agnitum honore afficerent. In exitu uitę, et quis et quantus esset,
                        apparuit, hoc signis prodigiisque instanter editis, illud chyrographo in
                        manu defuncti reperto ac rei ordinem indicante, tunc scilicet, cum iam
                        superato uanę ambitionis periculo secura humilitas ad cęlos properabat, uerę
                        et immortalis glorię honore semper fruitura. O beatum et felicem illum, qui
                        se sic humiliat, ut sic exaltetur!</p>
               <p>Nunc ancillarum Christi humilitas referatur! </p>
               <p>Elizabeth, et regis Pannonum filia et lantgrauię Thuringię principis coniux,
                        Deo gratificari cupiens non alienum a dignitate sua putauit mendicum quendam
                        infirmum, obsitum, squalidum, olidum suo recipere sinu suisque manibus
                        crinem illius pectere, tondere, caput lauare, totum corpus, quantum licuit,
                        a pedore sordibusque uindicare; multos pręterea eiusdem sortis pauperes
                        uisitare, benigne consolari, ad patientiam exhortari, cibos porrigere, potum
                        propinare, modis omnibus opera ferre, et hulceratorum plagas contrectare,
                        regere, linire, circumligare et, siquando fascię deficerent, sui capitis
                        uelamento obuoluere. Denique defuncto uiro lantgrauio, cum multorum pauperum
                        capax construxisset habitaculum, semet illis in ministerium dedit. Ibi
                        puerum quendam uentris profluuio laborantem ipsa in suis ulnis ad
                        exonerandam aluum, etiam noctu consurgens, pluries <pb n="1-326"/>portauit.
                        Ibidem mulieris leprosę curam habens omnia illi libenter pręstitit
                        officioseque ministrauit, quę ipsa per infirmitatem non poterat. Post hęc
                        non est passa se ab ancillis uocari dominam, sed sororem, et eis aliquo de
                        industria emissis ipsarum interim munus usurpabat uasa lauando, coquinam
                        parando, pauimenta uerrendo, utensilia suis disponendo locis. Cęteraque
                        diligentius exequendo ancillis etiam se magis infimam fecerat. Nunquam tanta
                        mulier and tantam humilitatem descendisset, nisi prius ardentissimę
                        charitatis feruore medullitus incaluisset. Nihil quippe tam paruum aut tam
                        uile est, ut id se ducat indignum, qui perfecte diligit.</p>
               <p>Brigida etiam uirgo, licet abbatissam gereret, minorem tamen se iis, quibus
                        pręerat, exibebat. Quasdam in monasterio longa ualitudine oppressas, ut
                        saltem squalore leuarentur, lauari iusserat, sed ancillis sororibusque
                        cunctantibus protinus ipsa accedens lauit. Tantumque humilitatis abbatissę
                        fuit meritum, ut illę lotę e uestigio sanarentur. Tres erant diuersis
                        infirmitatibus laborantes: alia paralytica, alia demoniaca, alia uero
                        leprosa. Magnum miraculum fuit tales langores curasse, sed non minus mira
                        extitit humilitas sic affectas lauisse. Equidem opinor parem uirtuti datam
                        fuisse gratiam, ut, quę dignata est lauare, ipsa etiam mederi posset.</p>
               <p>Eugenia uirgo, Philippi, Alexandrię pręsidis, filia, quoniam parentibus
                        idolorum culturę deditis Christo seruire non poterat, eos reliquit et sexu
                        cęlato, uirorum monasterium ingressa, monachi habitum induit et se Eugenium
                        uocari fecit. Tandem ob animi sapientiam morumque integritatem in abbatem
                        electa hoc primum a fratribus exegit, ut, quanuis dignitate pręstaret,
                        permitterent tamen se interdum officia obire infimorum, ne per ocium
                        insolesceret, pręsertim in illo prępositurę honore constituta. Impetrata
                        igitur uenia aquam portauit, ligna concidit, pauimenta euerrit, cęllulam
                        sibi omnium despectissimam elegit. Denique, quo feruore concita parentes
                        fugerat, eodem primatum inter <pb n="1-327"/> monachos tenens humilitatem
                        coluit et tandem martyrii palmam meruit obtinere, ut, quę mundi pompam
                        calcauerat, tyrannorum quoque tormenta superaret et in cęlesti gloria
                        humilitatis pręmium perfectę patientię merces augeret.</p>
               <p>
                  <q>Paulę Romanę (ut Hieronymus refert) maternum genus a Scipionibus
                            Gracchisque, paternum ab Agamemnone, potentissimo quondam Gręcię
                            rege, erat. Liberos e Toxotio susceperat, qui ab ipso Aenea Iulioque
                            trahere originem credebatur. Postquam autem contemptis omnibus Christo
                            coepisset seruire, tanta se humilitate deiecit, ut, qui eam uideret
                            (uidere autem propter nominis celebritatem multi gestiebant) ipsam esse
                            non crederet, sed ancillarum ultimam. Quanuis enim frequentibus uirginum
                            cingeretur choris, ueste tamen, uoce, habitu, incessu minima omnium
                            apparebat. Intellexit profecto sapientissima mulier hominis nobilitatem
                            non genere, non potentia, sed uirtute constare, intex uirtutes autem
                            Christianę professionis nihil esse pręstantius humilitate, nihil
                            fructuosius.</q>
               </p>
            </div>
            <div type="caput" n="6">
               <head>Caput VI / DE DIGNITATIBVS NON CONCVPISCENDIS</head>
               <p>Propterea quidam sanctissimi uiri cum seculares, tum ecclesiasticas
                        dignitates aut omnino recusarunt aut inuiti coactique susceperunt. Sciebant
                        enim, quanto quis <pb n="1-328"/>altius euectus fuerit, tanto propius
                        periculo esse, ne cadat, et si ceciderit, grauiorem ruinam fore. Honoris
                        gradum superbię irritamentum et inanis glorię materiam esse, nisi ita caute
                        adeatur, ut is, qui episcopatum desyderat (iuxta Apostolum) opus bonum
                        desyderet, non honorem, sed labores, non delicias, neque pręesse, sed
                        prodesse cupiens, seruum se et ministrum hominum constituat propter
                        Christum.</p>
               <p>Diuus Marcus Euangelista, ut sacerdotio reprobus haberetur, pollicem sibi
                        amputasse dicitur. Veruntamen (ut ait Hieronymus) tantum consentiens fidei
                        prędestinata potuit electio, ut nec sic in opere uerbi perderet, quod prius
                        meruerat in genere. Cum enim ex leuitis esset, ut Alexandrię episcopus
                        fieret, eo compelli dignior fuit, quo magis refugit.</p>
               <p>Isaac etiam monachus, cum rescisset decerni sibi presbyteratum, de Scythia
                        transmigrauit in Aegyptum, uastę solitudinis secessum quęritans, ut hominum
                        effugeret conspectum. Sed qui diuinitus eligebatur, latere non potuit. Cum
                        enim fratres in Aegyptum usque illum quęsitum profecti essent et asellus,
                        quem secum habebant, per desertum fugiens ad speluncam ipsius substitisset,
                        eo insecuti, dum asellum comprehendunt, monachum, quem uix inuenire
                        sperauerant, conspiciunt. Quare lęti gratantesque, simul ipsum, ut secum
                        redeat, hortantur. Igitur, cum se ille muti animalis indicio deprehensum
                        agnouisset, intellexit Dei uoluntatem, et fratrum uotis annuens, ad
                        monasterium reuersus presbyteri officium suscepit. Hic mihi probe obseruasse
                        uidetur, quod Apostolus ait: <q>Nec quisquam sumat sibi honorem, sed qui
                            uocatur a Deo tanquam Aaron. Sic et Christus non semetipsum clarificauit
                            – </q>inquit <q>– ut pontifex fieret, sed qui locutus est ad eum: Tu es
                            sacerdos in ęternum secundum ordinem Melchisedech.</q>
               </p>
               <p>Pastumius quoque monachus a Machario abbate post uitę huius labores ad
                        beatitudinis quietem decedente, in locum suum succedere iussus et fratrum
                        curam habere, diu renuit atque recusauit, obnixe affirmans se <pb n="1-329"/>abbatis honore indignum, officii ignarum, solicitationum labori imparem.
                        Verum obedientię pressus iugo, flens tandem regendi monasterii munus
                        suscepit. Et quia ex humilitate sibi prorsus diffidebat, a Domino meruit
                        adiuuari atque ita, ut ei per angelum suum pręcepta institutionesque
                        dirigeret. Quibus ille fratres sibi commissos instruendo, in omni
                        sanctitatis genere facile reddebat perfectos. O uere igitur beatus homo,
                        quem tu erudieris, Domine, et de lege tua docueris eum!</p>
               <p>Odo<ref target="#d3e877"/>
                  <note xml:id="d3e877" ana="editor" resp="BG">* corr. ex <q>Oddo</q>
                  </note> item, Cluniacensis coenobii monachus, a Bernone<ref target="#d3e882"/>
                  <note xml:id="d3e882" ana="editor" resp="BG">* corr. ex
                                <q>Benone</q>
                  </note> abbate proxime decessuro suffectus, cum fugam pararet, a fratribus
                        comprehensus coramque adductus non solum abbatis compellente iussione, uerum
                        etiam episcoporum urgentibus censuris regimen inuitus accepit. Indignum enim
                        se esse arbitrabatur, qui pręesse deberet, cum se cunctis inferiorem
                        constituisset. Sic tamen se gessit, ut multis postea miraculorum signis
                        nobilitatus sit, Deo humilitati eius gratiam conferente.</p>
               <p>At uero, quoniam quanto dignitas maior tanto maius in dignitate positi
                        periculum, Lamon monachus mori pręoptauit quam episcopus uiuere. Hieropoli
                        electus nullis suasionibus adduci potuit, ut electioni assentiret. Cumque
                        Theophilus episcopus forte ex itinere eodem loci diuertisset atque itidem
                        suaderet, quando iam tantę autoritatis uiro aperte refragari difficile erat,
                        diem ad deliberandum impetrauit. Dum autem in solo loco genibus prouolutus
                        toto eo tempore secretę precationi intendisset, inuentus est efflasse
                        animam. Hoc ipsum petenti illi diuinitus indultum credi par est; uerenti
                        utique, si episcopum gereret, quę episcopi sunt, pręstare non posset, aut si
                        pręstitisset, ne uel ex hoc in elationem aliquam mentis incidens illis iam
                        tandem comparandus euaderet, quibus dicitur: <q>Vę uobis, qui diligitis
                            primas cathedras in synagogis et salutationes
                            <!-- salutatione: prijepis --> in foro.</q>
                  <pb n="1-330"/>Par animi humilitas uel idem periculi metus fuisse perhibetur
                        sancti Goar, monachi in Gallia. Qui a rege Sigiberto ad Treuerensem
                        episcopatum uocatus, postquam recusando nihil se proficere uideret, triginta
                        dierum manendi in monasterio moram, quasi res suas expediturus, petiit.
                        Interim in cęllula sua se includens Dominum precatus est: paratum se ad
                        omnia dura pro illius amore sustinenda, tantum hoc episcopalis officii onere
                        ne se grauari sineret. Mox ergo febri correptus reliquum uitę in lectulo
                        ęger peregit, ne sanus ad pręsulatum cogeretur, quando quidem etiam quoduis
                        pati sibi satius putauit.</p>
               <p>Ammonium, Origenis Didymique discipulum, aurem sibi pręcidisse ferunt, ne
                        idoneus episcopali officio haberetur. Et cum nihilominus ad eam dignitatem
                        suscipiendam ab omnibus urgeretur, etiam linguam sibi se amputaturum, nisi
                        missum facerent, protestatus est. Tam ergo periculosam rem episcopatum
                        putauit, ut inde membrorum mutilatione se redimere non dubitaret.</p>
               <p>Hac ipsa de re non mediocriter solicitus Thomas, Cantuariensis
                        archiepiscopus, ubi primum dignitatem iniit, continuo inanis glorię
                        lasciuientes cogitatus carnis macerationibus reprimere coepit, instantius
                        orauit, frequentius ieiunauit, cilicium induit. Qui sic agit, is plane
                        declarat non se ad pontificale fastigium, sed ad multiplicium laborum
                        aceruum ascendere nec de honoris pompa sibi blandiri, sed de tentationum
                        ingruentium pugna iam anxium ęstuare.</p>
               <p>Hinc quidem beatus Leonardus inter aulicos regis Galliarum aliquando primo
                        loco habitus, cum tandem contempta mundanę ambitionis luxuria ad religionem
                        conuersus Dei seruitio sese addixisset nec adhuc tamen minoris ęstimationis
                        apud regem esset, episcopatum ab eodem sibi oblatum recusauit. Ac ne
                        deinceps huiusce rei illectatione aliqua tentari capiue posset, quando
                        quidem et in dignitate periclitatur humilitas et in diuitiis modestia, inde
                        in Aquitaniam discedens operam prędicationibus dedit. <pb n="1-331"/>In
                        quanto enim salutis suę discrimine uersentur hi, qui cęteris pręsunt,
                        uenusto admodum exemplo diuus Hieronymus docere aggressus: Senex quidam,
                        inquit, eremi cultor et Spiritu Sancto plenus, nepotem suum quęrentem, utrum
                        episcopus electus munus accipere deberet, super disco satis alte a terra
                        errecto diu fecit uolutari. Cumque ille postremo casum se timere dixisset,
                        iussit, ut descenderet atque itidem super latam mollioris soli planiciem
                        sese agitaret. Ex multa uolutatione sudanti ac defesso: Surge, inquit, et
                        iam facere perge, quod tibi tutius factu putas. Itaque edoctus de
                        pręeminentię periculo iuuenis electioni renunciauit. Aetatis uitio delirasse
                        senem dicere possent improbi cauillatores, nisi rem saluberrimi consilii
                        plenam miracula confirmarent. Constat enim iuuenem illum postea uita
                        defunctum seni apparuisse et, postquam gratias egisset, dixisse: Scio, quia
                        nunc essem de numero damnatorum, si fuissem de numero episcoporum.</p>
               <p>Idipsum oppido formidans Geminianus, Mutinensis clericus, defuncto Antonio
                        episcopo a populo electus fugit. Dum autem latitaret, et quęri dignus fuit
                        et inueniri. Qui quia inuitus consecratus est, tantam promeruit gratiam, ut
                        non solum Mutinensem ecclesiam optime gubernarit, sed etiam miraculorum fama
                        celebris mundo fuerit. Iouiani<ref target="#d3e909"/>
                  <note xml:id="d3e909" ana="editor" resp="BG">* corr. ex <q>louiniani</q>
                  </note> imperatoris filiam a demonio liberauit. Attila Italiam uastante suos
                        non repugnando incolumes seruauit. Ipso enim orante hostis apertis portis
                        urbem mediam percurrens eam prorsus inoffensam intactamque reliquit.</p>
               <p>Gregorius quoque pontifex quam grauatim Ecclesię gubernandę subierit onus,
                        hęc res indicio est. Quod cum illud palam repudiare sibi integrum non esset
                        inhibente populo, clandestina fuga ab urbe decedere decreuit. Et cum exitum
                        omnem diligenti septum custodia uideret, dolio se condi et exportari fecit.
                        Tum proximi montis uastam solitudinem penetrans antrum quoddam iniit, <pb n="1-332"/>satis ibi se latere sperans. Cęterum cum quęreretur, lucida
                        nubes loco incumbens prodidit latentem. Inuentus ergo in sedem, quam
                        fugerat, rediit, non tam ab hominibus quam a Deo miraculo testante electus.
                        Vt igitur Deo soli obediret, non ut sibi blandiretur, ad tantę rei
                        gubernacula manum porrexit.</p>
               <p>At nunc quibus artibus is honos ambitur quaue aditur temeritate, dolendum
                        magis quam dicendum puto. Sed ut nihil aliud pro uero affirmare ausim,
                        neminem tamen ętas nostra ex iis, qui eliguntur, uidit recusantem. Antehac
                        autem et Quintus Cęlestinus, cum menses sex rexisset Ecclesiam,
                        pontificatum, quem Caroli regis solicitationibus agitatus acceperat, tam
                        libenter deposuit, quam inuitus gerebat. Hinc primum degenerantis curię
                        signum apparuit, quoniam tantę integritatis uir a nemine, ne id faceret,
                        interpellatus est aut, cum fecisset discessissetque, reuocatus nisi ab
                        eodem, cui ob uirtutem charus fuerat, rege; quanquam ille solitarię uitę,
                        quam repetebat, captus dulcedine nullius iam dissuasionibus a proposito
                        moueri potuisset, quoniam nec regis motus est. Id neque improuide neque
                        inconsulte factum facile uel uno argumento probari potest, quod magis deinde
                        miraculis claruit quam tunc pontificatu et tandem in numero sanctorum est
                        habitus. Quis adeo mentis impos est, ut proposita sibi optione non mallet
                        eius priuati habere conuersationem quam aliorum in dignitate constitutorum
                        honorem, in cęllula latentis consolationem quam in cathedris sedentium
                        potentiam, opes, delicias, luxum?</p>
               <p>Extant hoc in genere etiam et minorum pontificum fortasse non minus
                        imitatione digna exempla. Qui postquam aliquando recte ac diligenter
                        rexissent populum,</p>
               <p>aliis gubernaculo substitutis tranquillę contemplationis quieti sese dedere.</p>
               <p>Maglorius<ref target="#d3e929"/>
                  <note xml:id="d3e929" ana="editor" resp="BG">* corr. ex<q> Maiorus</q>
                  </note> Britannus, Dolensis archiepiscopus, cum Budocum in sua collocasset
                        sede, ipse se ad eremum <pb n="1-333"/>contulit et solitariam deinceps uitam
                        duxit, tanto factus Deo uicinior, quanto ab urbanis tumultibus fuit
                        semotior.</p>
               <p>Fecit idem et Iustus, Lugdunensis episcopus. Qui cum in terra positus uitam
                        egisset cęlestem, de solitudine deserti ad paradisi celebritatem euolauit,
                        tugurioli angustias commutans cum amplitudine cęli. Corpus uero eius ab
                        eremo ad Lugdunum relatum est. Et honore, cui renunciauerat uiuens, non
                        caruit mortuus exibitis exequiis pompaque funerali, non tantum ut pręsuli,
                        sed etiam ut sancto.</p>
               <p>Remalchus quoque, Traiectensis episcopus, postquam commissum sibi gregem tum
                        uerbi pabulo, tum uitę exemplis pie sancteque annos aliquot nutriuisset,
                        dignitatem officiumque deposuit et coenobium ingressus monachum se fecit ex
                        episcopo. Vt enim tutius, ita tranquillius sibi futurum iudicauit obedire
                        quam imperare, et subiectum esse quam pręeminere. Alterum optare arrogantis
                        est, alterum se in omnibus submittentis ei ueri serui Christi, qui
                        ministrare uenit, non ministrari.</p>
               <p>Ex his iam dictis exemplis hanc demum summam colligi atque hoc concludi quis
                        ignorat: ut nemo primatum appetat, ne humilitatem amittat, nemo oblatum
                        accipiat nisi inuitus, ut electus et arrogantiam euitet et ab obedientia non
                        discedat. Quandiu liceat, recuset, ultra ne protrahat pertinaciam. Tam enim
                        superbum est dignitates concupiscere quam maiorum iussis omnino parere nolle
                        et diuinę reluctari uoluntati.<lb/>
               </p>
            </div>
            <pb n="1-334"/>
            <div type="caput" n="7">
               <head>Caput VII / DE AVARITIA VITANDA</head>
               <p>At uero, quia plerique religionis habitum induunt, non ut Christum, sed ut
                        pecuniam lucrentur, quibus dicitur: <q>Non potestis Deo seruire et Mammonę,
                        </q>eorum auaritię sanctorum continentiam opponamus, ut, qui pie in Domino
                        uiuere uolent, omni cupiditate deposita iam hinc discant, quod gratis
                        acceperint, gratis dare.</p>
               <p>Heliseus propheta, cum Naman Syrum a lepra curasset, nullis precibus moueri
                        potuit, ut dona acciperet. At Gezi, minister eius, cupiditatis stimulo
                        percitus cucurrit post Naman, quasi a magistro missus, mendacique
                        procacitate impudenter usus argentum et uestes ab eo accepit. Propterea et
                        lepra, qua Naman fuerat liberatus, adhesit illi et semini eius usque in
                        sempiternum, ut saltem sic punitus discat charitatem erga proximum gratuitam
                        esse debere, non mercenariam.</p>
               <p>Nam et de Samuele propheta in Ecclesiastico scriptum legimus, quod pecunias
                        et usque ad calciamenta ab omni carne non accepit et non accusauit illum
                        homo. Hoc quidem post multas eius inibi enumeratas laudes, ideo fortasse in
                        fine quasi in uestibulo collocatur, ut scias donorum contemnendorum curam
                        non solum uirtutem esse, sed etiam uirtutum seruatricem atque custodem. Quę
                        si abscesserit, cupiditati linquens aditum, irruente uitio dissipabitur
                        uirtutum coetus. <q>Conturbat quippe domum suam </q>(ut Salomon in
                        Prouerbiis ait) <q>qui sectatur auaritiam; qui autem odit munera, uiuet.</q>
               </p>
               <p>Hinc etiam Daniel oraculi diuinitus in pariete descripti mysterium
                        expositurus regi dona dignitatemque pollicenti ait: <q>Munera tua sint tibi,
                            et dona domus tuę <pb n="1-335"/> alteri da! Scripturam autem legam
                            tibi, rex, et interpretationem eius ostendam tibi. </q>Quod uero deinde
                        legitur eum mox purpura esse indutum, torque aurea circumdatum, potestate
                        pręditum, argumento est licere aliquando peracto opere oblata recipere, non
                        tamen ex pacto, sed ex donantis liberalitate, neque ad luxuriam, sed ad
                        necessitatem. Consyderandum autem, sic etiam acceptum munus quantę patuit
                        inuidię. Nonne tantę, ut acceptorem suum leonibus obiecerit laniandum, nisi
                        quod mitior tunc syluestrium belluarum extitit feritas quam semper
                        malesuadus flagitiosorum hominum liuor. Nec mirum, si Deo uolente protectus
                        est, qui, ut suos protegeret, honorem munusque admisit, non ut sibi
                        indulgeret.</p>
               <p>Sed si hi, qui adhuc sub Legis umbra uersabantur, uenalitati sese exponere in
                        excipiendis diuinis nefas esse ducebant, quanto eos continentiores esse par
                        est, quos iam coruscante Euangelio in lucem eductos omnium uirtutum decet
                        consummata perfectio? Proponantur nunc igitur Christi apostoli, ut magis
                        confundantur, qui ne ueterum quidem sanctorum parsimoniam imitari student,
                        luxurię potius cupiditatibusque dediti, nomen atque professionem clericorum
                        habentes, non uitam. Quos per Malachiam arguit Dominus dicens: <q>Quis est
                            in uobis, qui claudat ostia, et incendat altare meum gratuito? Non est
                            mihi uoluntas in uobis, dicit Dominus exercituum, et munus non suscipiam
                            de manu uestra. </q>Sed iam audiant, quam moribus eorum diuersa
                        gesserint illi, quorum sectę se esse autumant.</p>
               <p>Petrus et Ioannes missi in Samariam baptizatis imponebant manus, et
                        accipiebant Spiritum Sanctum. Tune Simon magus, et ipse baptizatus, sed
                        magis ad auaritiam quam ad fidem corde conuerso, pecuniam apostolis offerre
                        coepit, ab eis petens, ut simili euentu, quibus ipse manum imposuisset,
                        Spiritum Sanctum acciperent; haud parum lucri se facturum ratus, si hanc
                        potestatem assequi potuisset. Adeo quippe mentem animumque eius excęcauerat
                        malicia, ut nesciret sacramenta <pb n="1-336"/> Dei et uenale putaret, quod
                        nec uendi nec emi potest. Ideoque meruit audire: <q>Pecunia tua tecum sit in
                            perditionem, quoniam donum Dei existimasti pecunia possideri!
                        </q>Apostoli ergo non modo pręmium non acceperunt, uerum etiam offerentis
                        nequitiam acerba execratione prosecuti sunt.</p>
               <p>Bartholomeus quoque apostolus Polemio, Indię rege, offerente sibi camellos
                        argento auroque oneratos, eo quod filiam eius ab immundo spiritu liberam
                        reddidisset, nihil prorsus accipere uoluit, sibi his nequaquam opus esse
                        dicens neque ob hoc se uenisse, ut munera acciperet, sed ut in Christum
                        credentibus uiam adipiscendę salutis mostraret. Hęc res profecto non minus
                        quam miraculum sanatę filię impulit regem, ut baptisma susciperet et
                        postremo relicto regno discipulus apostoli fieret, qui fuerat Indię dominus.</p>
               <p>Iudas etiam Thaddeus, cum Abagarum, gentis ultra Euphratem positę regem,
                        graui ualitudine laborantem solo tactu sanitati restituisset, magnam uim
                        argenti atque auri pro eo sibi oblatam constanter recusauit. Si nostra,
                        inquit, dereliquimus, quomodo accipiemus aliena? Itaque tantum diuitiarum
                        contemptum in tam paupere uiro rex admiratus, non ita cupide paulo ante
                        expetiuerat sanitatem ut tunc Christi suscepit fidem. Neque enim dubitauit
                        ueritatem ab eo syncere prędicari, a quo aberat captatio lucri.</p>
               <p>Pari animi magnitudine pręditus Cyriacus martyr, cuius gloriosus exitus VI.
                        Idus Augusti nobis celebris habetur, a Roma ad Persas usque ab Sapore, eorum
                        rege, euocatus, cum filiam illius Iobiam a demoniaca uexatione uindicasset,
                        dona, quibus uel longi itineris labor compensari potuisset, oblata
                        repudiauit. Neque enim pro terreno pręmio peregrinationem illam susceperat,
                        sed pro cęlesti. Itaque, qui mortalis regis gazam contempsit, ab immortali
                        Domino martyrio coronatus ęternam adeptus est beatitudinem.</p>
               <p>Cosmas et Damianus, germani fratres, medendi arte clari, sed pietatis officio
                        clariores, gratuito curationem <pb n="1-337"/>exercebant. Et cum Damianus
                        Palladia matrona morbo liberata munusculum aliquid ab ea precibus pulsatus
                        ac pene coactus accepisset, adeo id ęgre Cosmas tulit, ut mandasse dicatur,
                        ne eodem tumulo cum fratre componeretur, quandocunque ipsis uita defungi
                        contigisset, nihil tam iniquum existimans quam pro labore, qui propter Deum
                        susceptus fuerat, ab homine mercedem quęrere.</p>
               <p>Eadem animi constantia Leonardus, sancti Remigii discipulus, quoniam Gallorum
                        regis coniugem difficili partu laborantem, medicis iam desperantibus, ipse
                        diuina uirtute a periculo liberarat, regi amplissima dona offerenti haud
                        quaquam se iis indigere respondit, proinde neque accipere uelle, nihil
                        cuiquam defuturum asserens, quicquid habere necessarium fuerit, qui omnium
                        opifici libenter seruierit, cum ipsa Veritas dicat: <q>Quęrite primum regnum
                            Dei, et hęc omnia apponentur uobis.</q>
               </p>
               <p>Hilarion abbas, ut in cęteris omnibus, ita hac quoque in parte circumspectus
                        Orioni, a quo legionem demonum Christi uirtute propulerat, dona immodica
                        secum allata porrigenti: Nonne legisti, ait, quid Gezi, quid Simon passi
                        sint? Quorum alter accepit precium, alter obtulit, ut ille uenderet gratiam
                        Spiritus Sancti, hic mercaretur. Cumque Orion flens diceret: Accipe et da
                        pauperibus, respondit: Tu melius potes tua distribuere, qui per urbes
                        ambulas et nosti pauperes. Ego, qui mea reliqui, cur aliena appetam? Multis
                        nomen pauperum occasio auaritię est, misericordia uero artem non habet. Nemo
                        melius erogat, quam qui nihil sibi reseruat. Tristi autem et in terra
                        iacenti: Noli, inquit, contristari, fili! Quod facio pro me, et pro te
                        facio. Si enim hęc accepero, et ego offendam Deum et ad te legio reuertetur.</p>
               <p>Idem candidato cuidam Constantii imperatoris, quem itidem nequitię spiritu
                        uexatum sanum fecerat, decem auri libras dono offerenti ordeaceum porrexit
                        panem dicens quod, qui tali cibo aluntur, non pluris aurum ęstiment quam
                        lutum. <pb n="1-338"/>In Sicilia etiam quidam de primoribus uiris morbo aquę
                        intercutis ea ipsa die, qua ad eum uenerat, curatus, cum postea eidem
                        offerret plurima munera, audiuit dictum Saluatoris ad Discipulos: <q>Gratis
                            accepistis, gratis date!</q>
               </p>
               <p>Eugenia uirgo (ne foeminarum etiam in refutandis muneribus constantiam
                        sileamus) dum sub persona abbatis sexu dissimulato uirorum pręesset
                        collegio, Melanciam Alexandrię nobilem matronam, quadam desperatissima
                        corporis ęgritudine affectam, Deum precata, et repente et efficaciter
                        curauit. Et cum pro tali beneficio ingentia sibi offerrentur dona, nihil
                        accepit, se Christi paupertatem pręferre diuitiis dicens et pro eius amore
                        ea, quę cum seculo transeunt, contemnendo ad illas, ubi ipse est, nunquam
                        deficientes delicias anhelare, quę quidem uitę huius incommodis, non opibus
                        comparantur. Et certe fieri non potuit, ut, quę seipsam abnegauerat, ita ut
                        etiam inter uiros uiuens mulierem se nesciret, quicquam pręter Christum
                        concupisceret.</p>
               <p>Lucri autem pecuniarumque detestandam cupidinem in iis, qui sacris initiati
                        sunt, si forte Gezi superius a nobis propositum exemplum non satis deterret
                        tanquam uetustate iam obliteratum, audiant recentiora.</p>
               <p>Cyrillus, Hierosolymitanus episcopus, post diui Hieronymi in Domino
                        dormitionem, ad Augustinum scribens tradit fuisse monasterium quoddam in
                        Thebaidis partibus ducentarum fere foeminarum, sanctarum utique, si non
                        auaritię foeditate sanctitatis decorem polluissent. Consuetudo pessima apud
                        illas inoleuerat nullam in collegium admittendi, quę certum pecunię numerum
                        non afferret. Cuidam ex iis, cuius Deo deuotus animus a tam prophana
                        negociatione abhorrebat, apparuit in somnis Hieronymus iubens, uti cęteris
                        pergeret nunciare, nisi actutum poenitentes ab ea exactione destiterint,
                        ultionem a Deo paratam iam ipsarum capitibus imminere. Cumque hęc in
                        conuentu omnium narrata fuissent, ridiculo excepta sunt existimantibus
                        deliramentum esse mulierculę aniliter desipientis nec uera, ut erant, <pb n="1-339"/> referentis. Altera deinceps et item tertia nocte eadem uisa
                        rursum coram replicantem, iam odio habitam, probris agitantes eiecere, Deo
                        pro illa disponente, ne scilicet Loth cum Sodomis disperiret, iustus cum
                        impiis. Vix etenim mulier septa monasterii egressa fuerat, cum monasterium
                        ipsum terribili fragore funditus concussum reliquas oppressit ruina, ut ex
                        tanto numero, ne una quidem saltem extremum in mortem anhelitum ducens post
                        casum illum sit inuenta. Itaque contusis miserabiliter artubus una omnes tam
                        paruo temporis momento extinctę, tunc demum auaritię, cum uitę finem fecere.</p>
               <p>Quis hęc audiens non contremisceret, quis prauum animi propositum in melius
                        non commutaret? Scio tamen et uehementer doleo esse quosdam, qui etiam multa
                        talia legentes nihilo segnius insistere coepto sceleri pergunt spinis
                        concupiscentię pręfocantibus semen<ref target="#d3e1027"/>
                  <note xml:id="d3e1027" ana="editor" resp="BG">* corr. ex<q> sementem </q>
                  </note> uerbi Dei. Quibus Hieremias clamat dicens: <q>Ecce incircumcisę
                            aures eorum, et audire non possunt. Ecce uerbum Domini factum est eis in
                            opprobrium, et non suscipient illud ... A minore quippe usque ad maiorem
                            omnes auaritię student, et a propheta usque ad sacerdotem cuncti faciunt
                            dolum. </q>Cur ita, nisi quia (ut Philo ait) existimauerunt lusum esse
                        uitam nostram et conuersationem uitę compositam ad lucrum et oportere
                        undecunque etiam ex malo acquirere? <q>Aurum enim suum, </q>sicut Osee
                        testatur, <q>et argentum suum fecerunt sibi idola, ut interirent.
                        </q>Auaritia nanque, si Apostolo credimus, simulachrorum seruitus est
                        radixque malorum omnium cupiditas. Propterea quidem et Dominus in Exodo
                        pręcipit dicens: <q>Non accipies munera, quę etiam<ref target="#d3e1040"/>
                     <note xml:id="d3e1040" ana="editor" resp="BG">** add.</note> excęcant prudentes, et subuertunt uerba iustorum.
                        </q>Idem in Euangelio: <q>Videte, </q>inquit, <q>et cauete ab omni auaritia,
                            quia non in abundantia cuiusquam uita eius est ex iis, quę possidet.
                        </q>In Ecclesiastico quoque legimus: <q>Qui aurum diligit, non
                            iustificabitur... Lignum offensionis est aurum. Vę illis, qui sectantur
                            illud! Et omnis imprudens
                    <pb n="1-340"/>deperiet in illo. </q>Deperierunt nempe in illo Achan anathematis reus,
                        Iohel et Abias peruertentes iudicium, Saul uictis Amalechitis mandati Dei
                        pręuaricator, Achab cum Iezabele Naboth<ref target="#d3e1054"/>
                  <note xml:id="d3e1054" ana="editor" resp="BG">*corr. ex <q>Nabaoth</q>
                  </note> Iezrahelitę interfector et uineę eius cruentus occupator. Deperiit
                        in illo et Iudas, Domini uenditor, et Ananias cum Saphira precii, quod
                        uouerant, malignus interuersor. Quid multa? Non homines solum, sed urbes
                        etiam et regna auri sacra fames hausit atque consumpsit. At nos egredi
                        cupientes de Babylone, fugere de Caldeis, id est, de consortio eorum, qui
                        satiari diuitiis nequeunt, simul cum psalmista nostro clamemus: <q>Domine,
                            inclina cor nostrum in testimonia tua, et non in auaritiam, </q>ut,
                        sicut Esaias dixit, <q>proiicientes illam et manus nostras excutientes ab
                            omni munere, in excelsis habitemus tecum. </q>Beati enim, qui habitant
                        in domo tua, Domine; in secula seculorum laudabunt te.</p>
            </div>
            <div type="caput" n="8">
               <head>Caput VIII / DE PAVPERTATE SERVANDA</head>
               <p>Diximus, qua constantia sancti, ne Deum offenderent, munera recusarunt. Nunc,
                        quali patientia, ut illi soli placerent, paupertatem coluerint,
                        pertractemus. Hinc altera dirę cupiditati inuratur nota, dum <pb n="1-341"/>monstratur, quam hi, qui hominibus benefacientes hominum mercedem
                        respuerunt, paruo modicoque contenti uitam sustentarint.</p>
               <p>Petrus, Andreas, Iacobus, Ioannes piscatu sibi uictum quęrebant, relictis
                        retibus et naui secuti sunt Christum et dixerunt: <q>Ecce dimisimus omnia,
                            et secuti sumus te. </q>Constat igitur eos et ante apostolatum fuisse
                        pauperes et in apostolatu pauperiores. Eisdem insuper pręcipitur, nequid
                        auri, nequid argenti possideant, non pecuniam in zonis, non peram in uia,
                        non duas tunicas, non calciamenta, non uirgam habeant. Quid hac uita
                        tenuius, quid hoc angustius statu? Veruntamen, quibus rerum copia
                        interdicitur, iis nosse mysterium Dei datur, iis curandi, ligandi, soluendi
                        potestas conceditur et, ut demoniis imperent, hominibus euangelizent,
                        angelis exęquentur, cum Christo regnent, impartitur. Vere ergo Dominus
                        esurientes impleuit bonis et diuites dimisit inanes, quos eligere
                        contempsit.</p>
               <p>Quod de iis dicimus, idem de reliquis apostolis dicendum, quando quidem eadem
                        lex omnibus pariter dicta sit et omnes Dominicis mandatis ęque obnoxii
                        fuerint neque alicui plus alio quicquam habere possidereue aut aliquo frui
                        utiue licuerit. Vnde etiam interrogat illos Dominus dicens: <q>Quando misi
                            uos sine sacculo et pera et calciamentis, nunquid aliquid defuit uobis?
                        </q>Et respondent: <q>Nihil! </q>Vt ex hoc etiam intelligas quantumuis inopi
                        homini nihil unquam defuturum, cui affuerit Christus.</p>
               <p>Quid defuit Abrahę illi Aegyptio uasta in solitudine, clausa etiam cęllula
                        demoranti, cui nihil omnino supellectilis erat pręter catinum uestemque
                        cilicinam et rusticum sagum? Sic usque ad quinquagesimum ętatis suę annum
                        (qui uitę ultimus fuit) dicitur perdurasse, ita ut nihil unquam amplius
                        concupisset. Bona enim, et ea non modica, in quibus hęreditario absens
                        successerat, egenis dilargiri mandauit, ne obolum quidem passus ex his ad se
                        deferri. In summa igitur inopia tam diues fuit, ut <pb n="1-342"/>nihil
                        appeteret, in summis opibus tam largus, ut omnia donaret, semper diuitiis
                        pręferens paupertatem. Mennę quoque, Samnitum prouincię solitario (ut
                        Gregorius tradit) paucula tantum apum aluearia uictum suppeditabant. Eo
                        accedens quidam Longobardus latro frustraque, ne aliena <sic>raparet</sic>, monitus
                        sacrilegas apibus intulit manus. Sed sicut Esaias ait: <q>Vę qui prędaris! Nonne et ipse prędaberis? </q>Continuo sceleris ultor Deus
                        raptorem tradidit Sathanę uexarique permisit. Indoluit autem Mennas inimici
                        casum. Sciebat enim et inimicos diligere, ut obediret Christo. Indoluit
                        ergo, ita ut uellet nec apes habuisse. Et cum decretum ei fuisset nihil in
                        uita possidere, nihil quęrere, proximi uici beneficio sustentatus est, in
                        diem panem afferentibus, quos ille pręceptis imbuebat salutis.</p>
               <p>Narratur et aliud de illo miraculum, quo facile cognoscas pauperis uirtutem
                        diuitum potentię anteferendam. Sępe enim syluestres ursos ferula, qua gradus
                        ambulando firmabat, a suis alueariis dicitur abegisse. Et qui frequenter
                        uenatorum tela contempserant, ferulę ictum imbelli senis manu molliter
                        uibratę pertimescebant. Proh facinus indignum, pauperem belluę fugiunt et
                        lędere formidant, hominis auaritia, quod inuideret, inuenit! Et quod
                        inuiderat, rapuisset, nisi in operibus manuum suarum comprehensus peccator
                        prius poenas dedisset quam coeptum peregisset scelus. Non est autem passus
                        Dominus eam paupertatem ludibrio esse malis, qua boni mercantur sibi
                        diuitias regni cęlorum.</p>
               <p>Eadem sane benignitate Hilarionem quoque abbatem a latronum iniuria tutatus
                        est. Hunc adolescentulum in solitudine habitantem tota nocte quęritantes
                        inuenire nequiuerunt, cum nec locus illis ignotus esset, grassationibus
                        eorum frequens, nec hominis nuper illuc appulsi sedes. Vt autem illuxit,
                        inuentum de improuiso circumstetere et mirati, quod intrepidus expectaret
                        rei euentum: Quid tu hic, inquiunt, adolescens, si te adorirentur latrones?
                        Nudus latrones non timet, respondit. At si uitę, aiunt, pręsens intentaretur
                        periculum? Nec id <pb n="1-343"/>quidem timet, inquit, qui paratus est mori.
                        Tunc illi stupentes tantam in tam tenera ętate constantiam atque in Deum
                        fidem pariterque noctis errorem reuoluentes extemplo animos demittunt,
                        propositum mutant, crimen confitentur. Et quem uel terrere uel spoliare
                        uenerant eidem ueniam poscentes supplicant, et impetrata reuerenter
                        discedunt.</p>
               <p>Idem sanctus ad Siciliam nauigio applicans cum discipulo suo Gazano nec aliud
                        habens, quod pro mercede uectori daret, Euangelium manu sua exaratum coepit
                        offerre. Sed qui accipere rogabatur, cum nihil eos habere cerneret pręter
                        codicem illum et ea, quibus tecti erant, oblatum recusauit neque deinde
                        quicquam exigere uoluit, et inopiam eorum miseratus omni debito solutos
                        dimisit. O et periculorum uictrix paupertas et libera pensionum, inter
                        rapacissimos latrones securitatem, inter mercenarios nautas inuenisti tibi
                        remissionem! Hi operam gratis pręstiterunt, illi terrere non potuerunt
                        offendere noluerunt. Cui unquam locupletum hoc contigisset, qui, quocunque
                        sese uerterint, neque inuidia neque insidiis carere possunt. Et dum omnia
                        metuunt quantum diuitiis, tantum animi solicitudinibus abundant.</p>
               <p>At uero Hilarioni pauperculo, tametsi pene nihil esset, cum tamen nihil
                        appeteret, nihil deerat. In secretiori Sicilię angulo manens succisiuis
                        temporibus ligna colligebat, ut uenditis uitam sustentaret ac demum
                        mereretur audire: <q>Labores manuum tuarum quia manducabis, beatus es, et
                            bene tibi erit. </q>Detestabatur autem monachos, qui infidelitatem
                        quandam prę se ferre uidebantur uictui prouidentes in futurum et curam
                        habentes sumptuum aut indumentorum aut cęterarum huiusmodi rerum, quę non
                        magni momenti sunt. Quas quicquam ex his deesse possit Deo seruientibus, cum
                        nequam seculo seruientibus non desit!</p>
               <p>Quendam ergo de fratribus cum percepisset hortuli fructus intentius custodire
                        et habere aliquantulum nummorum, a consuetudine sua submouit ac repulit.
                        Ille <pb n="1-344"/> in gratiam reduci cupiens, ciceris uirentes scapos dono
                        fratribus misit. Quos mensę appositos solus Hilarion grauiter olere
                        persensit et in cicere foetere mittentis auaritiam dixit statimque totum
                        proiici iussit, ne mutos quidem greges tam foetidam frugem comesturos
                        clamitans. Et fidem fecit euentus. Fasciculo enim illo ante boues in
                        pręsepium proiecto non modo gustare noluerunt, sed immugientes atque auersi
                        perfractis stabuli repagulis diffugerunt, pręcipitatiore impetu proruendo
                        quam si stimulis uerberibusque agitarentur. Hinc patet neutiquam esse
                        communicandum neque cum iis, qui sua cupide seruant, neque qui aliena
                        turpiter appetunt, et cupiditatem, tanquam malum uirus, omnibus quidem, sed
                        pręcipue Christi seruis uitandam fugiendamque.</p>
               <p>Quantum autem illam cauerit idem ipse omnis sanctitatis exemplum Hilarion,
                        cum ex his, quę diximus, perspicuum sit, tum ex epistola, quam spiritum
                        Domino redditurus iam octogenarius ad Hesichium discipulum suum scripsisse
                        fertur. Diuitiarum, inquit, mearum hęres esto. Hę autem sunt: Euangelium,
                        tunica saccea, cuculla et paliolum. Qui tantam tenuitatem diuitias suas
                        uocat, satis declarat, quam a diuitiarum cupiditate semper fuerit alienus.</p>
               <p>Porro, Alexius, nobilis Romanus, clam patre Euphemiano in Syriam abiens
                        intantum adamauit paupertatem, ut gauderet se a seruis patris, qui ad
                        quęrendum eum missi fuerant, et non agnitum fuisse et<ref target="#d3e1120"/>
                  <note xml:id="d3e1120" ana="editor" resp="BG">* corr. ex
                            <q>ut</q>
                  </note> elemosina donatum. Ex his, quę emendicabat, in diem uiuens, quicquid
                        sibi supererat, aliis impertiebat, nihil solicitus in crastinum. Tall uitę
                        tenore cum septendecim annos in Syria peregisset, Romam rediit et maioris
                        etiam in paupertate constantię exemplum domi quam foris dedit. In paternis
                        enim ędibus pro mendico susceptus, nee ulli cognitus nec ipse se prodens
                        totidem peregit annos. Mortuus postremo indicauit, quod uiuens cęlauerat,
                        relicto breui chyrographo, quo quis esset, quidue egisset, <pb n="1-345"/>
                        descriptum continebatur, ut tunc demum se manifestum faciendo, cum pro
                        temporali inopia diuitias esset recepturus sempiternas, et patri adhuc
                        orbitatem suam lugenti causam pręberet consolationis et nobis materiam
                        imitationis.</p>
               <p>Pari paupertatis uoto ardens Minorum pater Franciscus. Et nescio, an etiam
                        magis in proposito firmus, quando quidem neque persecutionibus auerti
                        potuit, quin nudus nudum Christum sequeretur. Tam primum Romam profectus,
                        cum pauperculo cuidam occurrisset, suas cum illius uestibus permutauit.
                        Quibus indutus mendicantium turbę se coniunxit et cum ipsis die illo
                        consedit, cum ipsis manducauit; ipsis sese exęquari concupiuit. Tam tum
                        tacitum gloriari uidebatur ac si diceret: <q>Ego mendicus sum et pauper;
                            Dominus solicitus est mei.</q>
               </p>
               <p>Cum autem haberet fortasse non parum pecuniarum, ut qui antehac mercaturę
                        operam dederat, et egenis distribueret idque percrebuisset, a patre, cuius
                        pietatem in furorem uerterat auaritia, manum sibi iniici iniuriamque
                        irrogari ęquanimiter tulit atque eidem, quicquid sibi reliquum uel pecunię
                        uel tegumenti fuit, tam lubenter cessit, quam auide petebatur. Simulque
                        abdicatione impetrata, et nudus et lętus abiit; nec minus lętus quam olim
                        Ioseph, cum de manu adulterę dominę relicto euasit palio, nec minus nudus
                        quam adolescens ille, qui reiecta syndone pharisaicas effugit manus.
                        Nuditatis pudorem libertatis gaudium superabat, in illam forsan erumpens
                        uocem: <q>Diripuisti, Domine, uincula mea: tibi sanctificabo hostiam
                        laudis.</q>
               </p>
               <p>Exinde uili tunica contentus detectisque incedens uestigiis uerbum Dei
                        disseminare coepit, sanctorum apostolorum uitam aggressus effingere, sicuti
                        nuditate, ita et prędicandi cura.</p>
               <p>Victu quam tenuissimo utebatur, et tamen uinci se dolebat, siquis ipso
                        pauperior apparuisset. Paupertatem dominam suam uocabat, se non modo
                        pauperem constituens, sed etiam pauperum seruum. <pb n="1-346"/>Dum cum
                        fratribus posita mensa recumberet, supermensarium lectorem de Virginis
                        Puerperę in Bethlehem hospitantis angustia mentionem fecisse audiuit et
                        continuo consurgens, humi resedit atque ait: Nunquid ego peccator, ego
                        nequam et inutilis seruus, ad mensam sedere debeo, cum Dei Genitrici in
                        diuersorio locus non fuerit, cum mundi Opifex ac Dominus natus sit in
                        stabulo reclinatus in pręsepio? Sic dicens panem suum prouolutus in terra
                        cum gemitu comedit.</p>
               <p>Denique, quemadmodum ipse seruandę paupertatis imprimis maximeque studiosus
                        erat, haud aliter etiam fratres suos instituendos curauit, iussos proprii
                        habere nihil, possidere nihil et, quo se submissius gerant, uictum
                        mendicando quęrere.</p>
               <p>Inhient nunc struendis facultatibus mortales et totis uiribus congregare
                        nitantur diuitias, nisi plus glorię Francisco sua compararit inopia quam
                        ulli unquam regum suum regnum, nisi eius nomen etiam regibus ipsis honori
                        habeatur et hominibus pariter et angelis celebre sit!</p>
               <p>Vos uero, Ecclesię antistites, qui uillici personam induistis dicentis:
                            <q>Fodere non ualemus, mendicare erubescimus, uillici </q>saltem et
                        exemplo facite uobis amicos de Mammona iniquitatis, fideliter dispensantes,
                        quę uobis commissa sunt, alioquin audituri: <q>Si in alieno infideles
                            fuistis, quod uestrum est, quis dabit uobis? </q>Bona, quę habet
                        Ecclesia, pauperum sunt, bona uero sacerdotis, uita ęterna. Qui ergo ea, quę
                        pauperibus debentur, in suos conuerterit usus, uitam ęternam, quę sibi
                        propria erat, amittet. Et cum nec illa secum ferre poterit, quoniam
                        uelit-nolit relinquenda sunt, nonne egere incipiet? Nonne, qui dudum
                        mendicare erubescebat, iam etiam illis, qui mendicauerunt, inuidebit? Et
                        more diuitis purpurati nequaquam uerecundabitur opem poscere ab iis, quibus,
                        cum deberet, dare neglexit. Tormenta patietur, et nemo miserebitur, sed
                        dicetur ei : <q>Memento, quia recepisti bona in uita tua, mendicantes autem
                            mala! Tu nunc cruciaris, illi consolantur.</q>
                  <pb n="1-347"/>Igitur, quisquis ecclesiastici dispensatoris curam gerit, si
                        metu supplicii liber et spe pręmii securus esse desyderat, agnoscat se
                        pauperis Domini seruum et paupertatem, quam ille coluit, et ipse colat.
                        Pontificali dignitate fulges, non est, cur Christi uitam imitari non debeas,
                        qui Christi in terra uicem tenes. <q>Non est, </q>inquit, <q>discipulus
                            super magistrum, nec seruus super dominum suum. Sufficit discipulo, ut
                            sit sicut magister eius, et seruo, sicut dominus eius. </q>Attende
                        itaque, cuius magistri discipulus es, cuius domini seruus. Nempe illius,
                        quem etiam prophetę non nisi pauperem uenturum prędixerunt, ut est illud
                        Zacharię dicentis: <q>Exulta satis, filia Syon, iubila, filia Hierusalem!
                            Ecce rex tuus ueniet tibi iustus et saluator; ipse pauper, et ascendens
                            super asinam et super pullum filium asinę. </q>Tam autem pauper, tam
                        inops, tam egenus, ut (sicut euangelicę ueritatis testatur autoritas) non
                        habuerit, ubi reclinaret caput suum, non unde pro se et apostolo didragmam
                        solueret. Alieno usus est hospitio, alienis impensis sustentatus, aliena
                        syndone inuolutus, alieno conditus sepulchro. Denique suum habuit nihil,
                        cuius sunt omnia. Quęris, quare tam pauper uixerit in terra, qui tam diues
                        est in cęlo? Quare, nisi ut discas terrena contemnere et amare cęlestia? Hęc
                        apprehendi non possunt, nisi illa relinquantur. Hinc ipse ait: <q>Vade,
                            quęcunque habes, uende et da pauperibus, et habebis thesaurum in cęlo,
                            et ueni, sequere me! </q>Qui ergo pauper non fuerit, Christum sequi non
                        poterit.</p>
               <p>Primi quidem illum secuti sunt apostoli, qui et ipsi quam pauperes fuerint,
                        in principio capitis huius diximus euangelicę historię sequentes fidem. Id
                        si parum est, age modo, citentur etiam prophetarum uaticinia, ut utriusque
                        Scripturę collatis testimoniis nullus ambiguitati relinquatur locus. Esaias
                        propheta: <q>Conculcabit, </q>inquit, <q>eam </q>(hoc est Hierusalem) <q>pes
                            pauperis, gressus egenorum. </q>Rursus idem: <q>Pauperes homines in
                            Sancto Israhel exultabunt ... Sanctificabunt Sanctum Iacob, et Deum
                            Israhel prędicabunt. </q>Item Hieremias: <q>Ecce ego <pb n="1-348"/>
                            mittam piscatores multos, dicit Dominus, et piscabuntur eos.
                        </q>Sophonias quoque ait: <q>Derelinquam in medio tui populum pauperem et
                            egenum, et sperabunt in nomine Domini – </q>dicit Dominus. Quę quidem
                        omnia de ipsis Domini apostolis fuisse significata, expositorum nostrorum
                        assertio consentit. Igitur, si Ecclesię Christianę fundatores atque
                        ędificatores iam ab initio pauperes et egeni a Deo optimo maximo electi
                        sunt, quid est, quod te pudeat pigeatue pauperem esse, qui operi illorum
                        prępositus es minister et custos?</p>
               <p>Respiciendum est, et quid uas electionis Paulus ea de re decernat, diligenter
                        attendendum. <q>Habentes, </q>inquit, <q>alimenta et quibus tegamur, his
                            contenti simus. Nam qui uolunt diuites fieri, incidunt in tentationem et
                            laqueum diaboli, et desyderia multa inutilia et nociua, quę mergunt
                            homines in interitum et perditionem. Radix enim omnium malorum est
                            cupiditas.</q>
               </p>
               <p>Iccirco sanctissimi uiri habentes tantum, sine quibus hic uiui non potest,
                        nihil pręterea quęsierunt et illi, quibus res erat, eis, quibus non erat,
                        erogabant. Multa id genus exempla posuimus, cum de elemosinis tractaremus,
                        et nunc repetere superuacaneum est. Ioannes tamen, Alexandrinus patriarcha
                        (a quo pauperes dominos diximus appellatos) non est silentio
                        prętermittendus. Cum enim ex hac uita migraret, haud parum lętatus esse
                        dicitur, dum gratias Deo ageret, quod morienti sibi nihil superesset pręter
                        unum nummum, sed et hunc statim indigenti dari pręcepisse. Annuum quippe
                        illi patriarchatus uectigal annuę in egenos elemosinę erant, nihil sibi
                        reseruanti pręter Christum. Neque enim quicquam aliud suum esse aiebat,
                        asserens ideo sacerdotibus neque possessionem neque partem neque hęreditatem
                        inter reliquas tribus datam, quoniam pars et hęreditas et possessio eorum
                        esset Dominus. <q>Vę ergo uobis </q>(ut Amos propheta ait) <q>qui opulenti
                            estis in Syon, et confiditis in monte Samarię, optimates, capita
                            populorum, ingredientes pompatice domum Israhel! </q>Talibus et per
                        Ezechielem comminatur Dominus dicens: <q>Vę <pb n="1-349"/> pastoribus
                            Israhel, qui pascebant semetipsos! Nonne greges a pastoribus pascuntur?
                            Lac comedebatis, et lanis operiebamini, et, quod crassum erat,
                            occidebatis, gregem autem meum non pascebatis. </q>Vbicunque autem
                            <mentioned>vę</mentioned> positum est in Scripturis, poenam ęternam
                        obnunciat delinquenti. Quod tanto magis cauendum est, quanto quis maiori
                        dignitate officioque pręcellit. Scriptum est enim: <q>Iudicium durissimum
                            in eos, qui pręsunt, fiet. Potentes potenter tormenta patientur.
                            Fortioribus fortior instat cruciatio.</q>
               </p>
               <p>Sed dum nos auaritię ardorem extinguere cupimus paupertatis commendatione,
                        pene modum excessit oratio. Ne tamen et foeminę sua laudatione hac quoque in
                        parte fraudentur, uno duntaxat exemplo eam concludamus, iam ad reliquas
                        tractationes generatim processuri.</p>
               <p>Elizabeth, regis Pannonum filia Ludouicoque lantgrauio, Thuringię principi,
                        matrimonio iuncta, non ignara dictum a Propheta: <q>Si diuitię affluant,
                            nolite cor apponere, </q>cum inter opes luxumque potentię secularis
                        uersaretur, paupertatem animo affectabat. Interdum domi sola cum ancillis
                        manens uilissimum sumebat amictum totamque sese ad paupercularum morem
                        componebat, dicens haud alio ornatus genere usuram, siquando tandem dignatus
                        fuerit pius et misericors Dominus expeditius uiuendi copiam sibi concedere.
                        Ad hęc; quoties ad ecclesiam audiendę euangelicę prędicationis gratia
                        accedebat, non nisi inter infimas foeminarum sibi deligebat considendi
                        locum, ut iam aperte concupiscere uideretur se de illarum numero fieri,
                        quarum tam libenter inibat consortium. Defuncto itaque uiro omnia, quę
                        habere potuit, indigentibus dedit parumque putauit fortunas tantum pro
                        Christo impendisse, nisi amore illius etiam seipsam addiceret seruitio
                        miserorum. Igitur, postquam constructo diuersorio non modicam egenorum
                        ęgrotantium turbam coegisset, ministram se eorum fecit. Cumque a patre in
                        Pannoniam reuocaretur, noluit eo ire, talem uitam pręponens regno <pb n="1-350"/>Hinc, ubi ea postremo in sanctorum gloriam recepta
                        miraculorum patuit indiciis, apparuit uerum esse, quod Propheta ait, quia
                            <q>melius est modicum iusto, super diuitias peccatorum multas</q>, et
                        uerissimum, quod a Domino dicitur: <q>Beati pauperes spiritu, quoniam
                            ipsorum est regnum cęlorum!</q> Vę autem diuitibus, qui habent
                        consolationem suam. Argentum eorum et aurum eorum non ualebit liberare eos
                        in die furoris Domini, dicit Dominus.</p>
            </div>
            <div type="caput" n="9">
               <head>Caput IX / DE VITA SOLITARIA</head>
               <p>Diximus de obseruatione paupertatis. Nunc de his dicemus, qui, ut liberius
                        cęlestium contemplationi uacarent innocentiusque se haberent, delinquendi
                        occasione sublata, relictis urbibus in solitudine uictitarunt, habentes iam
                        olim propositi huius duces: Heliam in torrente Charith prope Iordanem a
                        coruis nutritum, Heliseum in monte Carmeli cum prophetarum choro habitantem,
                        filios Rechab sub tentoriis demorantes et incertis sedibus uagos, Ioannem
                        denique Baptistam in Ennon iuxta Salim iam baptismi mysteria auspicantem et
                        eos, qui ad se confluerent, nunc arguentem, nunc docentem. Erat enim uox
                        clamantis in deserto: <q>Dirigite uiam Domini, rectas facite semitas
                        eius!</q> Et quoniam hos omnes, quo magis a consuetudine mortalium semoti
                            <pb n="1-351"/>erant, eo familiarius Dei colloquiis reuelationibusque
                        usos nemo dubitat, multi deinde ex Christianis eorum exemplis incensi
                        solitarię uitę conuersationem iniere.</p>
               <p>Quorum primus Paulus Thebeus apud inferiorem Thebaidem,<ref target="#d3e1241"/>
                  <note xml:id="d3e1241" ana="editor" resp="BG">* corr. ex<q>
                                Thebaidam</q>
                  </note> cum Decii et Valeriani persecutionem fugeret, sedecim annorum
                        adolescens solus deserta petiit. Et inuenta in montis radicibus saxea
                        spelunca, quam iuxta molliter fluens riuulus terram irrigabat et effusis
                        desuper ramorum umbraculis palma solis defendebat ardores, captus amoenitate
                        loci, ubi latere concupierat, habitare coepit; intantum, ut, cum centum et
                        tredecim uixisset annos, nusquam inde decesserit, hominem nunquam uiderit,
                        pręterquam die uitę supremo Antonium, a quo et humatus fuit. Palmę primo
                        fructibus nutritus est, deinde per annos sexaginta dimidiati panis
                        fragmentum singulis diebus comedit coruo alite homini ministrante. Neque
                        aliud quam aquam bibit. Indumento de palmarum foliis contexto nuditatem
                        operuit. Hoc tenore uitę in Dei seruitio tandiu perdurans non effugisse mihi
                        uidetur martyrium, sed protraxisse et, qui diei unius mortem non tulerit,
                        mortem annorum septem et nonaginta tulisse. Tanto quippe tempore hic
                        perpetuus eremi cultor, humanis inspectibus semper inuisus, quotidianis
                        corporis mortificationibus sese afficere, ut in ęternum cum Christo uiueret,
                        non cessauit.</p>
               <p>Antonius uero triginta quinque annorum erat, quando eremum adiit, multas
                        demonum insidias, insuper et uerbera passus a proposito deterrentium, cum
                        scirent se in solitudine uincendos, qui in frequentia solerent esse
                        uictores. Superatis igitur eorum machinationibus, montem conscendens in
                        quodam castello ab hominibus deserto se inclusit, ubi pane tantum et aqua
                        sustentatus, cum iam uiginti peregisset annos, ui eductus et abbas ordinatus
                        obstructis monasterii foribus manere coepit, ita ut mutasse latebram
                        uideretur, non deseruisse. Cum tamen multi uariis morbis laborantes eo
                        uentitarent et <pb n="1-352"/> sani reuerterentur cresceretque in dies
                        confluentium numerus, gloriam fugiens procul in ulteriorem deserti partem
                        solus abiit et in loco ab angelo monstrato consedit, ubi etiam sementem
                        fecit et holuscula coluit, fratrum labori parcens, ne sibi necessaria
                        deferendo fatigarentur, cum tridui iter ab eis distaret. Ibidem ultimum Deo
                        spiritum reddidit, cum centum et quinque uixisset annos, miraculis ac
                        uirtutibus clarus.</p>
               <p>Non alienum uidetur de hoc Antonii habitaculo uerba Hieronymi apponere in
                        Hilarionis abbatis uita sic dicentis: Saxeus et sublimis mons per mille
                        circiter passus ad radices suas aquas exprimit, quarum alias harenę ebibunt,
                        alię ad inferiora delapsę paulatim riuum efficiunt, super quem ex utraque
                        ripa palmę innumerabiles multum loco et amoenitatis et commodi tribuunt. De
                        Hilarione deinde loquens, cum post obitum Antonii discipulos eius uisendi
                        gratia adisset: Videres, inquit, senem huc atque illuc cum discipulis beati
                        Antonii Isaac et Pelusiano discurrere. Hic, aiebant, psallere, hic orare,
                        hic operari, hic fessus residere solitus erat; has uites, has arbusculas
                        ipse plantauit. Illam areolam manibus suis ipse composuit. Hanc piscinam ad
                        irrigandum hortulum multo sudore fabricatus est; istum sarculum ad fodiendam
                        terram plurimis annis habuit. Iacebat in stratu eius Hilarion et quasi
                        calens adhuc cubile deosculabatur. Erat autem cęllula non plus mensurę per
                        quadrum tenens, quam homo dormiens extendi poterat. Pręterea in sublimi
                        montis uertice, quasi per cochleam ascendentibus, et ardue ualde, duę
                        eiusdem mensurę cęllulę uisebantur, in quibus uenientium frequentiam et
                        discipulorum suorum contubernium fugiens moratus est. Verum hęc in uiuo
                        excisę saxo ostia tantum adita habebant. His quidem uerbis diuus Hieronymus,
                        ut mihi uidetur, non solum loci formam atque naturam pulchre expediteque
                        descripsit, uerum etiam eleganter effinxit enucleateque expressit, quantus
                        in illis Dei seruis intimi amoris feruor accendebatur, dum singula
                        circumspectando sic penitus Antonii memoria <pb n="1-353"/> commouentur,
                        tanquam pręsentem cernerent, non tanquam desyderarent absentem. Vsque adeo
                        ille efficax atque admirandum sanctitatis exemplum fuit.</p>
               <p>Porro ipse Hilarion, uiuente adhuc Antonio, quindecim annos natus, cum
                        uisendi eius cupiditate flagraret, ad eremum est profectus. Vt autem eum
                        uidit, repente mutato habitu non ante discessit quam uitę eius ordinem
                        morumque pręstantiam edidicisset. Deinde frequentiam uentitantium non
                        ferens, cum quibusdam monachis ad patriam rediit. Et postquam defunctis
                        parentibus omnem hęreditatem partim fratribus, partim pauperibus
                        distribuisset, solitudinem, quę in septimo milliario a Maioma, Gazę emporio,
                        per littus euntibus Aegyptum ad leuam flectitur, ingressus est. Sacco tantum
                        membra coopertus et pelliceum habens ependyten, quem beatus Antonius
                        proficiscenti dederat, sagumque rusticum uasta et terribili eremo fruebatur,
                        nunquam in eodem loco manens, ne latronum pateret iniurię. Sed et demonum
                        ibi multas uariasque terrificationes constanter tolerauit, multas eorundem
                        euasit insidias. A sexto decimo usque ad uicesimum suę ętatis annum ęstus et
                        pluuias iunco et carice texto tuguriunculo declinauit. A uicesimo usque ad
                        tricesimum primum cęllula usus dicitur, cuius latitudo pedum quatuor erat,
                        altitudo quinque, longitudo paululo protensior quam eius corpusculum
                        patiebatur, ut, sicut Hieronymus ait, sepulchrum potius quam domum crederes.
                        Profecto, qui talibus delectantur habitaculis, etiamsi tacuerint, clamare
                        cum Apostolo mihi uidentur: <q>Non habemus hic ciuitatem manentem, sed
                            futuram inquirimus.</q>
               </p>
               <p>Honophrius quoque monachus, cum Hermopoli in monasterio sese aliquandiu
                        exercuisset, quasi e ludo ad certamen progredi cupiens, ad quandam
                        uastissimam Aegypti eremum solus abiit et in ea annos sexaginta hominibus
                        prorsus incognitus permansit. Consumptis autem, quę secum tulerat,
                        indumentis superiorem corporis partem barba et capillis, inferiorem, ubi
                        plus pudoris inest, arborum foliis uirgultisque contexerat. Annos triginta
                            <pb n="1-354"/>non alio pabulo usus est quam quod arbores herbęque
                        syluestres dabant. Totidem pane se et aqua frigida sustentauit. Hunc tandem
                        humaniorem uictum sibi ab angelo, a quo etiam eucharistiam Dominico quoque
                        die accipere solitus erat, suppeditatum ferunt. Pafnutius abbas, qui uitam
                        eius Gręco sermone scriptam edidit, dum desertum illud peragraret, eodem
                        die, quo in cum incidit, cum uiuo collocutus est et defunctum sepeliuit. Non
                        est enim passus Dominus serui sui, tantę sanctitudinis uiri, neque
                        corpusculum dimitti inhumatum neque conuersationem posteros latere. Illi
                        prouidit tumulum, nobis uirtutis exemplum.</p>
               <p>Ioannes Aegyptius, anachoreta, cuius responsis Theodosium principem in suis
                        aduersus barbaros expeditionibus usum accepimus, habitauit in ea Thebaidis
                        eremo, quę adiacet oppido Lyco. Spelunca eius in pręrupti montis uertice,
                        ascensu difficili adituque obstructo erat, ita ut nemo ad cum ingressus sit
                        a quadragesimo usque ad nonagesimum ętatis suę annum. Per fenestram
                        uenientibus pręcepta salutis dabat eisque extrinsecus, ubi commode
                        requiescerent, hospitiolum fecerat. Ipse intus solus (si tamen solus dici
                        potest, cum quo Deus est) morabatur, finem expectans uitę, ut uitam, quę
                        finem non habet, inchoaret. Ea spe lętus forsan etiam decantabat:
                            <q>Singulariter sum ego, donec transeam; </q>transiturus utique ad
                        consortium angelorum, qui se a consortio secluserat hominum.</p>
               <p>Theonam etiam intra suam cęllulam clausum habitasse apud Thebaidem<ref target="#d3e1275"/>
                  <note xml:id="d3e1275" ana="editor" resp="BG">*
                            corr. ex <q>Thebaidam</q>
                  </note> non procul ab urbe atque etiam porrectę de fenestra manus tactu
                        infirmos curasse, sed tamen noctibus ad eremum progredi solitum tradunt. De
                        Domino quoque Lucas ait: <q>Erat diebus docens in templo, noctibus morabatur
                            in monte, qui uocatur Oliueti. </q>Discamus igitur et Domini et serui
                        exemplo locum tempusque seruare: aliud, quo iuuetur proximus, aliud, quo
                        Deus adoretur.</p>
               <pb n="1-355"/>
               <p>Apollonius abbas, ut ętatis primitias Domino consecraret, quindecim annos
                        natus eremum adiit, in finibus Hermopolis apud Thebaidem. Quadragesimo
                        secessionis suę anno propius urbem redire diuinitus iussus discipulos
                        congregauit. lam enim dignum se fecerat, per quem et cęteri immortalitatis
                        pręmia consequerentur.</p>
               <p>Helias monachus in finibus ciuitatis Antinoi<ref target="#d3e1290"/>
                  <note xml:id="d3e1290" ana="editor" resp="BG">* corr. ex <q>Athineos</q>
                  </note> (quę quondam Thebaidis metropolis fuit) annos septuaginta in
                        uastissima solitudine perdurauit. Erat desertum horroris plenum, semita, quę
                        ad ipsum ducebat, angusta scrupeaque et inuentu etiam difficilis. Antrum
                        quoque, quod inhabitabat, tetrum atque horrens ac statim propius
                        accedentibus nescio quid terroris incutiens. Hunc se ibi uidisse diuus
                        Hieronymus testatur, iam centum et decem annorum senem. Ferebatur autem
                        interdum etiam futura prędicere, euentu haud incerto, ut super eo quoque
                        Helię prophetę spiritum requieuisse dicerent, cuius et nomen sortitus fuerat
                        et secutus propositum, Deo in solitudine seruiendo.</p>
               <p>Rarissimum est, quod de Ioanne quodam relatum legimus. Dicitur enim, cum
                        primum ad eremum secessisset, tribus continuis annis sub cuiusdam saxi rupe
                        stans semper orasse, nunquam resedisse, tantum somni cepisse, quantum rectus
                        capere potuit; cibum quoque non alium gustasse quam Dominicis duntaxat
                        diebus eucharistię sacramentum a sacerdote sibi delatum. Denique de pedibus,
                        quod tandiu immobiles perstiterint, fluxisse saniem aiunt. O beatum uirum,
                        qui tantam gratiam consecutus est, ut hęc agere uellet, beatiorem, ut
                        posset! Non immerito igitur post hęc angelum Domini aduenisse dicunt,
                        hulcera eius tactu curasse, labia sapientię spiritalis perfudisse et, ut
                        deinceps cęteros fratres per eremum uisitando instituere ac docere pergeret,
                        simul iussisse. Dignus quippe magisterio iudicatus est, cuius uel solus
                        conspectus potuit esse non <pb n="1-356"/>paruum hortamentum aspera quęque
                        pro Christo subeundi atque perferendi. Dicerem equidem talia nemini factu
                        possibilia esse, si quicquam impossibile esset credentibus.</p>
               <p>Neque tamen, ut mihi uidetur, minus stupendę uitę speciem prębuit Simon,
                        Susotionis filius. Hic annum tantum cum fratribus in monasterio Antiochię
                        conuersatus ad eremum abiit, annos tres in spelunca clausus permansit. Sed
                        hoc ei commune cum multis. Illud autem proprium et peculiare, quod deinde
                        super columnas dicitur habitasse, quarum altissimam cubitorum triginta
                        fuisse ferunt; in una cum perstitisse annos quatuor, in alia duodecim, in
                        alia rursum duodecim, in alia iterum quatuor et in illa postremo, quę
                        procerissima erat, usque ad obitum uitę, sedecim. Eas pro pulpitis habuisse
                        satis probabiliter uideri potest, quando quidem multi ex gentibus rei
                        nouitate exciti ad uidendum illum confluebant et ab idolis ad Christum
                        prędicationibus ipsius conuertebantur. Vtcunque tamen sit, procul dubio
                        durum atque difficile, et quod nemo uel ante eum fecerit uel postea imitatus
                        sit.</p>
               <p>Quanti autem profectus sit quantęque utilitatis Christi seruis ipsa solitarię
                        uitę obseruatio, locupletissimus testis est Arsenius. Etenim antequam
                        religionem inisset, rogasse dicitur sibi a Domino reuelari, qua se
                        potissimum ratione saluare posset; et responsum accepisse, uti consortia
                        hominum pręcipueque secularium declinaret. Factus uero monachus inter
                        precandum rursus uocem audiuit dicentis: Arseni, fuge, tace, quiesce; ut
                        scilicet deuitet fuga frequentiam, taciturnitate iactantiam, quiete fluxarum
                        atque fragilium rerum solicitudinem. Proinde secendens in partes Syrię eo
                        loci, qui Troen dicitur, sedit solitarius annos quadraginta, deinde in
                        deserto uastiore ultra Babylonem, Memphim uersus annos decem, postea ad
                        Canopum Alexandrię annos tres, rursum in Troen<ref target="#d3e1305"/>
                  <note xml:id="d3e1305" ana="editor" resp="BG">* corr. ex <q>Troe</q>
                  </note> annos duos. Sicque peracto <pb n="1-357"/>uitę cursu nonagenarius
                        terram reliquit et ad Dominum migrauit, bonis cęlestibus semper fruiturus.</p>
               <p>Idem, cum Theophilus, Alexandrię archiepiscopus quodam nobili Alexandrino
                        ciue comitatus ad eum non multo procul a Canopo habitantem uenisset, rogatus
                        ab eis sermonem dixit se facturum, si modo, quicquid pręciperet, seruare
                        uellent. Sponsione autem facta: Pręcipio, inquit, ut, ubicunque Arsenium
                        morari audieritis, illuc ne accedatis. Alia quoque die, cum ab eodem
                        pontifice per nuncium, ut sibi adeundi copiam concederet, solicitaretur: Si
                        ueneris, ait, et quod petis concedam et loco cedam. Itaque Theophilus
                        mutauit aditionis propositum, ne ille longius discedendo mutaret habitaculi
                        locum. Grata enim ei erat in sua dioecesi talis ac tanti uiri mansio, cuius
                        merita sibi quoque adiumento esse credebat ad conciliandam gratiam apud
                        Deum.</p>
               <p>Quamobrem autem Arsenius se ab ullo hominum adiri ęgre pateretur, breui
                        responso declarauit. Id enim a Marco abbate interrogatus, cum Deo et
                        hominibus simul se omnino esse non posse dixit. Vsque adeo uel modica
                        alicuius interpellatione a diuinę contemplationis dulcedine se auocari
                        indigne ferebat. Quanuis enim adhuc in terris esset, iure suo tamen cum
                        Apostolo dicere poterat: <q>Conuersatio nostra in cęlis est.</q>
               </p>
               <p>Hinc illud est, quod sanctus Iudocus non dubitarit eremi angustias pręponere
                        Britannię regno malueritque in deserto Christo seruire quam in patria
                        Britannis imperare. Inde fugitans ad Alzeium fluuium agri Pontini peruenit.
                        Et cum ibidem sedem sibi ponere uellet ab Hymeone, regionis tetrarcha,
                        prohibitus est. Sed neque ideo propositi poenitens, dum ad ulterioris
                        solitudinis loca pergit, ab eo ipso, a quo pulsus fuerat reuocatus rediit
                        atque etiam ope illius adiutus, in qua coeperat ripa, gurgustiolum compegit
                        et cum unico discipulo solitarius habitauit. Vis nosse, quantum in ea
                        solitudine manens profecerit? Pro terrena et caduco <pb n="1-358"/> regno,
                        quod contempserat, cęleste et ęternum accepit, quod concupierat.</p>
               <p>Quid mirum igitur, si et ipse aliquando uastę solitudinis, nunc paradisi
                        incola Hieronymus, dum Heliodorum inuitat, sic demum illam laudibus efferat
                        dicens: O desertum Christi uernans! O solitudo, in qua illi nascuntur
                        lapides, de quibus, in Apocalypsi, ciuitas magni regis construitur! O eremus
                        familiarius Deo gaudens! Quid agis, frater, in seculo, qui maior es mundo?
                        Quandiu te tectorum umbrę premunt? Quandiu fumosarum urbium carcer includit?
                        Crede mihi, nescio quid plus lucis aspicio. Libet sarcina corporis abiecta
                        ad purum ętheris uolare fulgorem. Paupertatem times? Sed beatos pauperes
                        Christus appellat. Labore terreris? Nemo athleta sine sudore coronatur. De
                        cibo cogitas? Sed fides famem non timet. Supra nudam metuis humum exesa
                        ieiuniis membra collidere? Sed Dominus tecum iacet. Squalida capitis horret
                        inculta cęsaries? Sed caput tuum Christus est. Infinita eremi uastitas
                        terret? Sed tu paradisum mente deambula! Quotiescunque illuc mente
                        conscenderis, toties in eremo non eris. Scabra sine balneis attrahitur
                        cutis. Sed qui in Christo semel lotus est, non habet necesse iterum lauare.
                        Et breuiter, ad cuncta audias Apostolum respondentem: <q>Non sunt condignę,
                        </q>inquit, <q>passiones huius seculi ad superuenturam gloriam, quę
                            reuelabitur in nobis. </q>Delicatus es, frater, si et hic uis gaudere
                        cum seculo et postea regnare cum Christo. Beatus seruus, quem Dominus
                        inuenerit uigilantem!</p>
               <p>Ipse uero Hieronymus in illa, in qua hęc scripsit, eremo, in illa, inquam (ut
                        ipse ait) uasta solitudine, quę solis exusta ardoribus horridum monachis
                        pręstabat habitaculum, annos quatuor moratus est, scorpionum tantum et
                        ferarum socius, sacco uestitus, humi cubans, aquam frigidam bibens et cibis
                        crudis utens coctumque comedere luxurię deputans, carnis lasciuientis pugnas
                        hebdomadarum interdum inedia uincens. Et tamen inter has tantas corporis
                        fatigationes adeo spiritu <pb n="1-359"/>exultabat, ut diceret : Oppidum
                        mihi carcer, solitudo paradisus est. Post hęc, cum ad Bethlehem accessiset
                        constructo monasterio cum fratribus habitaret, flens fateri solebat
                        se iam non esse eum, qui fuerat; adeo in solitudine sibi melius fuisse
                        existimauit. Post labores inquit, et lachrymas et cęlo inherentes oculos
                        nonnunquam mihi uidebar agminibus interesse angelorum et lętus gaudensque
                        cantabam: <q>Post te in odorem unguentorum tuorum curremus.</q>
               </p>
               <p>Haud equidem dubitauerim, quin pari consolatione perfrui solitus sit etiam
                        Martinus ille, quem Gregorius in Massico, Campanię monte, uitam duxisse
                        tradit. Etenim tanti solitudinem fecit, ut, nequando ulla uel rerum
                        difficultate uel demonum molestia superatus inde recederet, ad ferream
                        catenam, quam saxo affixerat, uix solubili compede ipse se deuinxerit.
                        Attamen beatus Benedictus abbas, ubi id resciuit, uolens, ut iugis deserto
                        commoratio constantię potius uiri quam ferreis nexibus ascribi posset,
                        protinus nuncium ad cum misit inquiens: Si seruus Dei es, non te teneat
                        catena ferrea sed catena Christi! Quamobrem ille uincula quidem deposuit,
                        sed tamen speluncam ingressus aditu obstructo<ref target="#d3e1342"/>
                  <note xml:id="d3e1342" ana="editor" resp="BG">* corr. ex
                            <q>obstruso</q>
                  </note> habitare coepit. Deinde etiam discipulos aliquot secum adunauit
                        multisque pręterea miraculis nobilitatus atque inter sanctos habitus. Nunc
                        spacia metitur paradisi, qui tam anguste habitauit in terris.</p>
               <p>Fuisse etiam quoddam monachorum genus legimus, qui per diuersa solitudinum
                        loca errantes ac uagi, sedibus semper incertis, ne ab hominibus conueniri
                            possent, peregrinabantur. Hos, quia procul secedebant,
                        anachoretas appellatos; alios ex illis pane et sale ad deserta secum delato
                        uictitasse, alios uero herbas tantum et radices pro cibis habuisse. Tanta
                        uitę asperitas intolerabilis prorsus uideretur, nisi etiam intolerabilia
                        tolerabilia fecisset Dei amor et Dei timor.</p>
               <pb n="1-360"/>
               <p>Subiiciamus aliquot etiam infirmioris sexus exempla, ut appareat foeminas
                        quoque habere de sanctarum collegio duces, quas ad eremum sequi secundum
                        diuinę gratię donum aut optent tantum aut simul et possint. Maria Magdalena
                        omnia peccata sibi dimissa esse iam pridem audierat, optimam partem, quę non
                        auferetur ab ea, Domino attestante se elegisse cognouerat, resurgentem
                        Dominum prima uidere meruerat, pro amore illius omnia contempserat. Denique
                        apud Massiliam, Gallię urbem, inanium deorum simulachra Christi prędicatione
                        iam prostrauerat salutiferęque crucis uexillum errexerat, necdum tamen se
                        fecisse satis putauit, donec solitudinis angustiis carnem suam aliquando
                        delicti ream macerasset afflixissetque. Annos itaque triginta nulli hominum
                        uisa, nulli cognita uixit in deserto, non humano cibo, sed angelicis
                        fomentis assidue sustentata, ut ex hoc intelligas angelorum ministeria
                        promereri, quisquis propter Deum declinauerit hominum consortia. Die uero
                        obitus sui imminente sacram communionem de manu Maximini episcopi accepit,
                        ne sine illo ad cęlum ascenderet, cui in terra toto corde, totis uiribus
                        seruierat, fidem ipsius in urbibus prędicando, gloriam in solitudine
                        meditando.</p>
               <p>Maria Aegyptiaca, cum corpus suum uulgaret, uiuens mortua erat. Sed qui uenit
                        quęrere, quod perierat, et non iustos, sed peccatores uocare ad
                        poenitentiam, ipse tandem cordis eius domum ingressus ait: <q>Puella, tibi
                            dico, surge! </q>Et confestim surrexit, quę diu iacuerat in impudicicię
                        coeno. Surrexit, ut Iesum, quem in deliciis amiserat, in amaritudine animę
                        suę quęreret. Cum enim de Alexandria Hierosolymam uenisset, non potuit
                        templum Dei ingredi uique inuisibili inhibita, substitit in limine, miratur,
                        stupet, erubescit et pedem inuita refert. Vbi recognouit sacro aditu se
                        indignam, quod prophanis uitę obscoenitatibus esset polluta, nequiter actę
                        ętatis poenitudine grauiter angi animo coepit et lachrymas effudit,
                        decernens ibi turpitudini finem imponere, ubi Dei erga se indignationem
                        coeperat experiri. Rursumque<pb n="1-361"/> tentato ingressu libere absque
                        impedimento introiuit. Mox ante crucem Domini suppliciter prostrata tandiu
                        flere non destitit, donec audiuit, si saluti suę consultum uellet, Iordanem
                        transiret. Transmisso ergo Iordane desertum penetrauit, iam aliam uitam,
                        alios mores sequens quam quos ad eam usque diem non deseruerat. Iam primum
                        caput illud, quod sępe margaritis et auro ornauerat, cęli obiecit iniurię,
                        nullo tecto contenta; crines, quos frequenter calamistro intortos
                        crispauerat, cum desecuisset, pedibus conculcandos proiecit; faciem, quam
                        pluries cerussa et purpurisso fucauerat, lachrymis rigauit et solis excoxit
                        ardoribus; pectus, quod fasciolis papillarum tumorem cohibentibus astringere
                        consueuerat, pugnis diuerberauit. Totum denique corpus, quod prius omni
                        uoluptatum genere diffluxerat, extenuauit ieiuniis, uexauit uigiliis,
                        fatigauit laboribus, solicitauit assiduitate orationum, deuenustauit
                        nuditate, oppressit inopia. Sic penitus immutatam post quadragesimum
                        conuersionis suę annum Zosimas abbas (dum forte per desertum illud solus
                        incederet) uidit deprehenditque orantem procul a terra subleuari, trans
                        flumen euntem super aquas siccis uestigiis ambulare. Ad tantam perfectionem
                        eremi cultrix deuenit, tam disperdita urbium cultrix.</p>
               <p>Verum, nequis solitarię uitę affectione incautus in laqueum incidat diaboli,
                        cum scriptum sit: <q>Vę soli, quia, cum ceciderit, non habet subleuantem
                                se,<ref target="#d3e1366"/>
                     <note xml:id="d3e1366" ana="editor" resp="BG">* add.</note>
                  </q>ante pręparet domi uiatica uirtutum, qui uult diu uagari peregre foris.
                        Exerceatur prius in simulachro pugnę, qui ad singulare certamen callidissimi
                        hostis cupit prodire. Hoc congrediendi genus ueteranos desyderat, non
                        tyrones. De ludo monasteriorum Hieronymus noster inquit: Volumus huiuscemodi
                        egredi milites, quos eremi dura rudimenta non terreant, qui specimen
                        conuersationis suę multo tempore dederint, qui omnium fuerint minimi, ut
                        primi omnium fierent, quos nec esuries ali/ <pb n="1-362"/> quando nec
                        saturitas superauit, qui paupertate lętantur. Quorum habitus, sermo, uultus,
                        incessus, doctrina uirtutum est, qui nesciunt secundum quosdam ineptos
                        homines demonum pugnantium contra se portenta confingere, ut apud imperitos
                        et uiles homines miraculum sui faciant et exinde lucra sectentur. Qui ergo
                        talis erit, quam hic Ecclesię nostrę Plato luculenter explicuit, huic
                        solitudo non periculum, sed periculorum effugium erit et puppis diu in alto
                        iactatę portus, et animi soli Deo uacanti quies, et locus myrrha, lacte,
                        casia, omnibus sanctimonię aromatibus fragrans, mannę inuisibilis rore
                        perfusus Sanctique Spiritus lumine illustratus, noctes quoque lucidas habens
                        et iam quidam in terra paradisus.</p>
            </div>
            <div type="caput" n="10">
               <head>Caput X / DE VIGILIIS ET SOMNO ET STRATV</head>
               <p>Quoniam uero, siue quis in solitudine solus siue cum multis in monasterio
                        uitam ducere constituerit, imprimis eniti debet, ne somnolentię deditus ad
                        ea, quę</p>
               <p>religiose obeunda sunt, segniter exurgens ignaua cunctatione obtorpescat, qua
                        cura, quo studio sacras uigilias obseruarint, qualibus etiam stratis usi
                        sint ac quam minimum sopori indulserint hi, quos ueniens Dominus inuenit
                        uigilantes, hinc iam perscrutemur. <pb n="1-363"/>Traditum est in ea eremo,
                        cui Euagrius abba: pręfuit, fuisse monachos, qui sedendo somnum caperent non
                        iacendo, magis repugnantes sopori quam dormientes. Hi profecto iure suo
                        dicere poterant: <q>Omnes nos filii lucis et filii diei sumus, non noctis
                            neque tenebrarum. Igitur non dormiamus sicut cęteri, sed uigilemus et
                            sobrii simus!</q>
               </p>
               <p>Beatum Hilarionem Hieronymus refert super nuda humo stratuque iunceo ad
                        mortem cubitasse. Sciebat enim eos, qui exquisitioribus culcitris per luxum
                        utuntur, prophetę uerbis deuoueri, dum ait: <q>Vę uobis, qui dormitis in
                            lectis eburneis, et lasciuitis in stratis uestris! </q>Pastumio quoque,
                        quandiu in eremo moratus est, nudum atque interdum sparsis ex industria
                        scrupulis asperatum solum lectus fuit. Quid hoc est, nisi nolle unquam ita
                        resoluto corpore obdormiscere, ut mens ad Deum non uigilet? Hinc sane et
                        Esaias propheta semper cum Deo esse anhelans ait: <q>Anima mea desyderauit
                            te in nocte, sed et spiritu meo in pręcordiis meis de mane uigilabo ad
                            te.</q>
               </p>
               <p>Honophrio uero neque tectum ullum neque certus quietis locus fuit. Ibi somnus
                        erat, ubi per desertum uaganti nox occurrisset. Sed et ipsa quoque nox
                        peruigilio magis quam dormitione peragebatur, ut illud seruaret a Propheta
                        dictum: <q>In noctibus extollite ma nus uestras in sancta, et benedicite
                            Dominum!</q>
               </p>
               <p>Arsenius tam breui quidem somno naturę satisfecit ut etiam dicere solitus sit
                        monacho satis esse, si horam unam dormierit. Surrepenti somno obnixe
                        repugnans, illum improbum seruum appellabat, quoniam non uocatus sese
                        ingereret et inuitum traheret ad quiescendum Sabbatis omnibus hoc
                        diligentissime obseruauit, ut, cum occidente sole orare coepisset, non nisi
                        ex oriente cessaret. Itaque semper sic cum somno pugnauit, ut sabbatorum
                        noctibus nihil ei cederet, aliis tam parum, ut etiam naturam uicisse
                        uideretur.</p>
               <p>Beatus Hieronymus ad Eustochium uirginem scribens, dum, quibus in eremo
                        corporis fatigationibus <pb n="1-364"/> contra urbanarum uoluptatum
                        cogitationem contenderit, enarrat, de ipsa etiam cubandi austeritate
                        mentionem faciens: Siquando, inquit, repugnantem somnus imminens
                        oppressisset, nuda humo uix ossa herentia collidebam. Et quisnam securum se
                        arbitratur, si uel in stratis paleis uel uili tomento cubitauerit, uel
                        plusculum quam compellit necessitas, quieti indulserit? Non potest resistere
                        diabolo, qui facile superatur a somno.</p>
               <p>Propterea quidem Martinus, Turonensis episcopus (sicuti de illo Eusebius ad
                        Seuerum scribens testatus est), substrato humi cilicio cubans frangebat
                        somni mollitiem lectuli rigore. Itaque nunquam tam alte consopitus est, ut
                        sentire non posset furem illum, qui perfosso pariete pedetentim ingrediens
                        expilat stertentium domos. Diabolus enim semper uigilat, ut eos, qui non
                        uigilant, perimat et mactet.</p>
               <p>Idem sanctissimus pręsul, cum in monasterio quodam suę dioecesis reuerenter
                        susceptus, hora quiescendi cęllam ingrederetur, cubili paulo apparatius
                        instructo offensus stragula paleasque euertit et in nudis tabulis, sicut
                        uestitus erat, sese collocauit. Iamque delibutis leni sopore membris
                        quiescebat, cum stramenta, quę eiecerat, igni succensa iacentem
                        excitauerunt. Illico exurgens ac trepidans, cum cęllę exitum, per quem
                        effugeret, fumo omnia inuoluente non inuenisset, ad orationem se uertit. Mox
                        flammę uis illa omnis extincta fumusque consumptus illęsum reliquerunt. Et
                        impletum est in eo illud Prophetę dictum: <q>Probasti cor meum, Domine, et
                            uisitasti nocte. Igne me examinasti, et non est inuenta in me iniquitas.
                        </q>Potuit quidem illi quiescenti turbare somnum repentinus ardor, nocere
                        non potuit, quoniam, qui sic dormiunt, Dominus pro eis uigilat.</p>
               <p>Bernardus abbas et ipse pręcipuus uigiliarum obseruator, dum ad eas
                        capessendas alios hortatur, dicere solebat dormientem monachum Deo mortuum
                        esse nec sibi nec ulli utilem. Huic sententię, si contrariam apponere
                        uoluerimus, dicendum erit: uigilantem monachum Deo uiuere, necnon et sibi et
                        aliis usui esse. Iam ex <pb n="1-365"/> hac oppositę inter se diuersitatis
                        comparatione nemo ignorare poterit, nisi qui animo magis quam oculis
                        dormitauerit, quantum uigilia sopori pręstet, quantum hęc iuuet, quantum
                        ille officiat, quam altera appetenda, alter fugiendus sit.</p>
               <p>Idem quoque conuersationis eorum, quibus pręerat, non segnis speculator, si
                        quem ex fratribus aliquando stertentem persensisset, parum religiose illum
                        dormire aiebat, modum modestiamque ab eis exigens, sicuti cęteris in rebus,
                        ita etiam in dormiendo. Quod si breuis etiam somni ronchus uiris religiosis
                        uitio datur, quomodo non dabitur nimia dormitio? Cui quantumcunque temporis
                        indultum fuerit, tantum a spiritalium actionum exercitatione computabitur
                        cessatum. Scriptum autem est: <q>Mane semina semen tuum, et uespere ne
                            cesset manus tua!</q>
               </p>
               <p>Germanus, Antisiodorensis episcopus, lectulum suum cilicio saccoque et cinere
                        strauit, ut non lectum, sed luctum, et doloris potius quam quietis locum
                        diceres. Insuper ipse quoque (ut in uita eius scriptum legitur) sic iacens
                        identidem suspirare ingemiscereque audiebatur, ita ut, cum parumper
                        iacuisset (ad nocturnas enim cerimonias celebrandas primus exurgebat) multo
                        minus dormisse putaretur quam iacuerat. O te felicem, Germane, qui in cinere
                        dormiens in uitam euigilasti sempiternam, ascendens ad illud Christi
                        beatorumque omnium immensum, inęstimabile cęleste diuinumque contubernium!
                        Quam exigui temporis labor quam ingentis iocunditatis tibi peperit quietem!</p>
               <p>Ad quam perueniendi cupiditate incensus non mediocre ordinis Prędicatorum
                        ornamentum Vincentius diem pene totum sermonibus ad populum faciendis noctem
                        multam obsecrationibus lectionibusque, parter eius minimam somno dicitur
                        impendisse; cubitasse autem, cum durius, sarmentis substratis, cum mollius
                        paleis, cum honestius, sacco.</p>
               <p>Petrus quoque eiusdem ordinis et sanctitatis uir dum etiam ipse interdiu
                        prędicando excubat et noctu <pb n="1-366"/>deprecando, psallendo legendoque
                        uigilat, ad martyrii usque palmam peruenit. Et quia per omnia sanctorum
                        apostolorum uitam expresserat, ad eorum prouectus est et gloriam.</p>
               <p>Bernardinus uero nec ideo illis, mea quidem sententia, minor, quia de
                        collegio Minorum fuit. Etiam antequam religionem profiteretur, religiosi
                        uitam uixit. Quodque ad rem pertinet, tunc quoque ad offerendum Deo salutis
                        sacrificium noctu consurgens, ne quiete occuparetur, contemptis lecti
                        stratis super pauimento uestitus iacere consueuerat. Cum hoc uigiliarum
                        pręludio ad monasterium uenit, tanto deinde minus somno concessurus, quanto
                        perfectius uiuendi subibat institutum. Et quoniam sacris initiatus omni
                        sanctitatis genere pręcelluit, etiam uigilantissimum fuisse nemo dubitat.
                        Quod ergo noctu didicerat uigilando, hoc die alios docuit prędicando
                        multosque, qui peccatorum oppressi ueterno in morte dormiebant, excitauit in
                        salutem. Dederat enim Dominus uerbum euangelizanti, dederat uoci illius
                        uocem uirtutis. Nisi somni semper parcissimus fuisset, nunquam tantum in Dei
                        seruitio profecisset.</p>
               <p>Proponamus et foeminis, quę sequantur, exempla, quibus attendentes
                        somnolentię grauedinem possint discutere.</p>
               <p>Paula illa Romana, quę summam generis nobilitatem superauit uitę sanctitate,
                        in grauissima etiam febre (ut Hieronymus inquit) mollia lectuli strata non
                        habuit, sed super durissimam humum in stragulis cilicinis quiescebat, si
                        tamen illa quies dicenda est, quę iugibus pene orationibus dies noctesque
                        iungebat, illud implens de psalterio: <q>Lauabo per singulas noctes lectum
                            meum; lachrymis meis stratum meum rigabo.</q>
               </p>
               <p>Idem autor Asellę uirginis sanctitatem efferens laudibus ait: Unius cęllulę
                        clausa angustiis, latitudine paradisi fruebatur; idem terrę solum et
                        orationis locus extitit et quietis.</p>
               <p>Legimus etiam in monasterio illo Thebaidis, in quo Euphrasia uirgo summis
                        effulsit uirtutibus, moris fuisse <pb n="1-367"/>in terra cilicino stragulo
                        tecta cubitare. Ac quoties aliqua sororum minus pudici somnii pręstigiis
                        ludificatam se cognouisset, abbatissę confiteri et, quantum uisa
                        displicerent, cinere stratis insperso testari. Quis igitur dubitat, quin
                        iis, quę somniatum crimen ut commissum dolebant, dormitio ipsa multo plus
                        solicitudinis attulerit quam quietis, semper uerentibus, ne quam eiusmodi
                        somnotinam speciem menti obuersari contingat. Pręter hęc autem Euphrasia,
                        cum quicquam tale per quietem passa fuisset, biduanis triduanisque ieiuniis
                        sese macerabat, ut in cinere iacens, etiam cum obdormiuisset, cibos potius
                        quam abominationes somniaret.</p>
               <p>Non tamen minori curę Othilię uirgini uigilias fuisse accepimus. Cui, quanuis
                        monasterii in quodam Bauarię monte siti pręposita esset, pro stragulo ursina
                        pellis, pro puluillo saxum erat. Solebat enim, uti in cęteris religiosę
                        conuersationis laboribus, ita et in hac parte grauius onus sibiipsi quam
                        aliis, quibus pręerat, uirginibus imponere. Super ursi autem pelle cubans
                        magisque uigilię quam somno indulgens, conculcauit ursum illum, quem Dauid
                        typum gerens Christi scribitur interfecisse, et de quo per Hieremiam
                        dicitur: <q>Vrsus insidians factus est mihi. </q>Lapidem uero capiti
                        supponens placuit lapidi illi, qui factus est in caput anguli, qui fecit
                        utraque unum. Cui nunc inseparabiliter iuncta et ipsum, quocunque ierit,
                        sequens concinit canticum nouum, quod in Apocalypsi nemo potest dicere, nisi
                        fuerit uirgo. Virginitas autem ipsa in tantis quidem uersatur periculis, ut,
                        nequando corrumpatur, custodiri a uigilantibus raro possit,<ref target="#d3e1455"/>
                  <note xml:id="d3e1455" ana="editor" resp="BG">* corr.
                                ex<q> potest</q>
                  </note> a somnolentis nunquam.</p>
               <p>Vos igitur, siue uirgines, siue uiduę, quęcunque estis, quibus castitatis et
                        sanctimonię amor inest quęque integritatem mentis ac corporis obseruare
                        proponitis, iam suscipite tale uigilandi studium, si talem a Deo consequi
                        exoptatis mercedem. Pręparate lampades uestras, ut, cum Sponsi aduentum
                        media nocte repente irruens <pb n="1-368"/>
                  <q>clamor nunciauerit, promptum uobis sit obuiam illi procedere, cum illo ad
                            nuptias introire, per illum supernę cęlestisque celebritatis gaudiis
                            perpetuo frui. At contra cauete maxime et enitimini, nequando in illam
                            fatuarum uirginum sortem concedatis, quę ueniente Sponso dormitauerunt
                            et dormierunt seriusque quam oportuit excitatę, tunc demum oleum emere
                            uolebant, cum peractis nundinis iam nemo esset, qui uenderet. Extinctis
                            iam lampadibus in tenebris remanentes, aditu beatitudinis indignę,
                            somnolentię suę poenas dederunt. Vigilate itaque, ait Saluator noster,
                            quia nescitis, quando dominus domus ueniet: sero, an media nocte, an
                            galli cantu, an mane, ne, cum uenerit repente, inueniat uos dormientes.
                            Pręcipue autem noctibus uigilandum esse etiam Prophetę exemplo
                            admonemur, qui in Psalmis ait: Memor fui nocte nominis tui, Domine, et
                            custodiui legem tuam ... Media nocte surgebam ad confitendum tibi ... In
                            noctibus extollite manus uestras in sancta, et benedicite Dominum!
                            Esaias quoque: Anima mea, inquit, desyderauit te in nocte. Et item
                            Hieremias: Consurge, lauda in nocte in principio uigiliarum; effunde
                            sicut aquam cor tuum in conspectu Domini; leua ad eum manus pro anima
                            paruulorum tuorum. Quid multa? Ipsum noctis silentium quiesque actionum
                            ad contemplanda cęlestia, ad preces offerendas nos hortantur, ut
                            scilicet a terra prorsus abstracti atque mundo ipso altius sublati soli
                            iungamur Deo.</q>
               </p>
            </div>
         </div>
         <pb n="1-369"/>
         <div type="liber" n="2">
            <head>LIBER II</head>
            <div type="caput" n="1">
               <head>Caput I / DE CVRA ET MODO ORANDI</head>
               <p>Age igitur, hinc iam sanctarum precum exempla perscrutemur, deinceps etiam
                        contemplationis altitudinem ostensuri, qua diuini homines in terra degentes
                        mente cęlos permeabant. Hi uero, quantum orandi studio dediti fuerint uel
                        quam efficaciter orarint uel quantas inter orandum diaboli molestias
                        tolerarint, si quem consyderare non piguerit, nec imitari fortasse pigebit;
                        quando quidem nihil est, quod petenti salubre futurum sit, ut illud non
                        impetret oratio, dicente Domino: <q>Petite, et dabitur uobis; quęrite, et
                            inuenietis; pulsate, et aperietur uobis. </q>Omnis enim, qui petit,
                        accipit, et qui quęrit, inuenit, et pulsanti aperietur.</p>
               <p>Dux Israhelitici populi Moyses, quam olim solicite pro eorum delictis Domino
                        supplicarit, ipse confitetur dicens: <q>Et iacui coram Domino quadraginta
                            diebus ac <pb n="1-370"/> noctibus, quibus eum suppliciter deprecabar,
                            ne deleret uos, ut fuerat comminatus.</q> Vtinam nos nostris peccatis
                        tam impense atque perseueranter ueniam posceremus quam ille alienis!</p>
               <p>Septies in die laudem Domino dicens, ipse sanctus propheta Dauid septem
                        canonicarum horarum, quas nunc seruat Ecclesia, orandi documentum reliquit.
                        Quali autem quantoue mentis affectu orauerit, testatur dicens: <q>Deprecatus
                            sum faciem tuam ex toto corde meo.<ref target="#d3e1498"/>
                     <note xml:id="d3e1498" ana="editor" resp="BG">*add.</note>
                  </q> Et item:
                            <q>Clamaui in toto corde meo:<ref target="#d3e1504"/>
                     <note xml:id="d3e1504" ana="editor" resp="BG">*add.</note> exaudi me, Domine!</q>
                        In corde ad Dominum clamant, qui ardenter orant, non qui tantum uocibus
                        obstrepunt et, quod labiis uolutant, mente non concipiunt.</p>
               <p>Post illum Salomon, omnium Iudeę regum sapientissimus, in eo libro (si modo
                        illius liber est) qui Sapientię inscribitur: <q>Adii,</q> inquit,
                            <q>Dominum, et deprecatus sum illum, et dixi ex totis pręcordiis
                        meis.</q> Ex toto quippe corde rogandus est, qui ex toto corde pręcipitur
                        diligendus. Negligenter autem orantes, et eum, a quo aliquid petunt, parum
                        reuereri, et id, quod petunt, non satis magnipendere arguuntur, ideoque nec
                        impetrant. Reprobatur enim eiusmodi rogator dicente Domino in Apocalypsi:
                            <q>Quia tepidus es, et nec frigidus, nec calidus, incipiam te euomere ex
                            ore meo.</q>
               </p>
               <p>Vir desyderiorum Daniel ingressus coenaculum, id est, superiorem partem
                        ędium, apertis fenestris contra Hierusalem, ter in die statutis horis genua
                        sua flexisse et adorasse Deum suum dicitur. Hinc tu, quoties orare uolueris,
                        domum Dei ingressus, mente cęlum conscende apertisque fenestris purę
                        synceręque intentionis Spiritui Sancto ad cor tuum aditum para et semper ad
                        cęleste Hierusalem animo conuersus terrena contemne ac die uno ter genua
                        flectens Trinitatem personarum Vnitatemque substantię in Deo crede,
                        confitere, adora.</p>
               <p>Tobias cum lachrymis orasse perhibetur, et cum casu quodam oculos amisisset,
                        ab angelo Raphaele de <pb n="1-371"/> cęlo in terras misso meruit curari.
                        Adeo inter orandum illi fleuisse profuit.</p>
               <p>Tobię autem, filio eius, etiam nuptiarum celebritatem sacris precationibus
                        placuit initiari. Cum Sarra enim, uxore sua, priusquam copulę coniugali
                        operam darent, tres noctes totas in cubiculo simul orando consumpserunt.
                        Inde illa, quę primo statim concubitu iam septem extulerat uiros, cum hoc
                        postremo diu feliciter uixit.</p>
               <p>Post hęc quaque et pater a cęcitate et filius ab internicione liberati, ut
                        pro beneficio gratias agerent, uterque in faciem se prosternentes per horas
                        tres benedixerunt Deum. Et cum exurrexissent (ut ait Scriptura) narrauerunt
                        omnia mirabilia eius, ut scias, peractis etiam precibus a laudibus Creatoris
                        non esse cessandum. Pręterea orationes eorum coram Deo ab angelo oblatas
                        fuisse legimus, nequid precemur, nisi quod angelorum relatione dignum sit
                        quodque Dei aures delectet audire.</p>
               <p>Delectat autem illum, quicquid de Scripturarum fontibus haustum orando
                        effundimus, quod prophetę, quod apostoli nobis tradiderunt, sed pręcipue
                        quod Dominus noster Iesus Christus. Ipse enim est Patris uerbum, ipse Filius
                        suus dilectus, in quo sibi bene complacuit, ipsum audiamus!</p>
               <p>Sic, inquit, orabitis: <q>Pater noster, qui es in cęlis.</q> Si Pater in
                        cęlis, filii, quę sursum sunt, quęrant, quę sursum sunt, sapiant, non quę
                        super terram. <q>Sanctificetur nomen tuum.</q> Ita, nequid a nobis
                        existimetur sanctius. <q>Adueniat regnum tuum.</q> Ne in nobis regnet
                        peccatum. <q>Fiat uoluntas tua sicut in cęlo et in terra.</q> Quoniam, qui
                        facit uoluntatem tuam, manet in ęternum. <q>Panem nostrum
                            supersubstantialem, uel quotidianum, da nobis hodie.</q> Panem, qui de
                        cęlo descendit. Nostrum, quia pro nobis oblatus est. Supersubstantialem,
                        quia omnibus substantiis, omnibus pręeminet creaturis. Vel quotidianum, quia
                        Christus Iesus heri et hodie, ipse et in secula. Da nobis hodie. Da semper,
                        ne unquam separemur ab eo. Quoties enim separamur, toties deficimus in uia.
                            <pb n="1-372"/>
                  <q>Et dimitte nobis debita nostra, sicut et nos dimittimus debitoribus
                            nostris. </q>Vt, cum ignouerimus in nos peccantibus, tu nobis ignoscas,
                        quicquid peccauimus tibi. <q>Et ne nos inducas in tentationem. </q>Id est,
                        ne patiaris nos tentari supra id, quod possumus. <q>Sed libera nos a malo.
                        </q>Vt tandem sine timore de manu inimicorum nostrorum liberati seruiamus
                        tibi in sanctitate et iustitia coram te omnibus diebus nostris. <q>Amen.</q>
               </p>
               <p>Veruntamen idem Saluator noster ac Dominus, sicuti nos orare docuit, ita
                        etiam ante orationem ut pie nos pręparemus, iubet fidem, spem, charitatem
                        exigens a nobis. Fidem ibi: <q>Omnia, quęcunque petieritis in oratione
                            credentes, accipietis. </q>Spem ibi: <q>Nolite timere pusillus grex,
                            quia complacuit Patri uestro dare uobis regnum. </q>Charitatem ibi:
                            <q>Cum stabitis ad orandum, dimittite, siquid habetis aduersus
                        aliquem.</q>
               </p>
               <p>Quo deinde corporis gestu, quaue humilitate orandum esset, suo sępe exemplo
                        monstrauit, dum (sicut ueritatis scriptores retulerunt) nunc procidens in
                        faciem, nunc positis genibus, nunc eleuatis in cęlum oculis obsecrat Patrem.</p>
               <p>Locum quoque orantibus aptum designauit, uel dicens: <q>Domus mea domus
                            orationis uocabitur, </q>uel monens: <q>Cum oraueris, intra in cubiculum
                            tuum, et clauso ostio ora Patrem tuum in abscondito, </q>uel faciens:
                        quando dimissa turba ascendit in montem solus orare.</p>
               <p>Tempus etiam orandi pręscripsit, et uespertinum, uespere facto orans in
                        monte, et nocturnum, pernoctans in oratione, et antelucanum, ualde diluculo
                        surgens et in desertum locum secedens, ut ibi oret, et pene continuum,
                        dicens: <q>Vigilate omni tempore orantes!</q>
               </p>
               <p>Assiduitate denique in orando opus esse tum uerbis docuit, tum exemplo
                        significauit. Dormientibus apostolis ipse uigilans iterum et tertio eundem
                        repetendo sermonem orasse dicitur. Et ut Lucas ait: <q>Factus in agonia
                            prolixius orabat; </q>ne scilicet aliter egisse uideretur quam
                        pręcepisset. Pręceperat autem similitudinem afferens ac dicens: <q>Siquis
                            nocte intempesta ad amici pulsans fores <pb n="1-373"/> perseueret, ipsa
                            poscendi improbitate coget illum de stratu suo surgere et panes, quos
                            petierat, sibi mutuo dare. </q>Parabolam etiam proponens iudicis Deum
                        hominesque contemnentis, qui uiduę quotidie interpellantis uictus tędio eam
                        ab aduersarii sui calumnia tandem decreuit uindicare: <q>Audite, </q>inquit,
                            <q>quid <sic>iudex iniquitati: dicit!</sic> Deus autem non faciet uindictam
                            electorum suorum clamantium ad se die ac nocte, et patientiam habebit in
                            illis? </q>Non uindictam intelligas contra inimicos, quo: diligere
                        iubemur, sed contra tentationes, quibus resistere nemo ualet, nisi Domini
                        ope auxilioque adiutus fuerit. Quandiu ergo cum his nobis colluctandum est,
                        tandiu et orandum. Neque huic sententię illam contrariam putemus, quam idem
                        salutis nostrę autor ac doctor protulit dicens: <q>Orantes autem nolite
                            multum loqui sicut ethnici faciunt. </q>Ethnici enim, id est, gentiles
                        longas orationes orabant, orandi affectum non habebant. Itaque non multum
                        orare prohibuit, sed eos, qui labiis multum corde parum orant, imitari.
                        Ideoque subiunxit: <q>Nolite uos assimilari eis!</q>
               </p>
               <p>Siquidem et apostoli, postquam ille deuicta morte ad cęlos, unde uenerat,
                        rediit, in Hierusalem reuersi cum coenaculum ascendissent (ut Lucas in Actis
                        eorum testatur) perseuerantes erant unanimiter in oratione cum mulieribus et
                        Maria, matre Iesu, et fratribus eius. Inde refert Spiritum Sanctum
                        aduenisse, domum, ubi erant sedentes, repleuisse, supra singulos eorum
                        linguas tanquam ignis apparuisse, ut intelligas perseueranti ac iugi
                        oratione Spiritus Sancti gratiam conciliari solere.</p>
               <p>Petrus et Ioannes ascendebant in templum ad horam orationis nonam, et
                        languido ante uestibulum mendicanti pro elemosina sanitatem dederunt. Itaque
                        documento nobis sunt, ne soli orationi uacantes misericordię in egenos
                        obliuiscamur. Scriptum est enim: <q>Non apparebis ante conspectum Domini
                            uacuus!</q>
               </p>
               <p>Arrogantiam quoque in orando fugiendam humilitatemque sequendam hinc
                        phariseus, hinc publicanus monent. Alter insolenter sese efferens et inani
                        iactatione <pb n="1-374"/>cęteris pręponens reprobatur: alter uero cęlum
                        intueri non ausus, sed in terram pronus pugnis pectus uerberans rediit (ut
                        Veritas ait) iustificatus prę illo. Quia omnis, qui se exaltat,
                        humiliabitur, et qui se humiliat, exaltabitur. <q>Oratio humiliantis se
                        </q>(ut Ecclesiasticus inquit) <q>nubes penetrabit.</q>
               </p>
               <p>Hinc ipse uas electionis Paulus in Apostolorum Gestis ubique memoratur
                        positis genibus preces Domino obtulisse. Bartholomeum quoque centies in die
                        et centies in nocte flexisse genua, dum orationes iteraret, ferunt, Iacobo
                        Alphei utrunque genu, in modum camellorum, procumbendi assiduitate
                        occaluisse. Quod si sic orarunt, qui iam Spiritus Sancti igne excocti omni
                        purius auro renitebant, quid nos facere oportet, qui peccatis peccata
                        cumulantes, quotidie diuinam in nos indignationem prouocamus? Submissius
                        supplicare debet, qui grauius delinquit.</p>
               <p>Porro, Bartholomeum imitatus Apollonius abbas et ipse centenis genu
                        flexionibus die noctuque precationes repetisse perhibetur. In repetendo
                        assiduitas, in genu flectendo laudem meretur humilitas.</p>
               <p>Antonius abbas, et ipse non nisi submissis genibus orans, sępe diem noctemque
                        peregisse dicitur precatione perpetua. Nescio, quod maius miraculum, an illo
                        corporis gestu tandiu immotum perstitisse, an tam continenter orasse.
                        Vtrunque sane difficile, sed timor gehennę et amor Christi omnem uincunt
                        difficultatem.</p>
               <p>Pastumius quoque abbas usque adeo orandi studio ducebatur, ut nulla corporis
                        debilitas animi sedulitatem coerceret. Aduersa ualitudine pressus, cum de
                        lectulo surgere non ualeret, iacens orabat. Iam langor uehemens expeditius
                        loquendi ademerat facultatem, et tacitus labiorum motus etiamtum illum orare
                        testabatur. Denique discedens anima non prius orationem quam corpus
                        reliquit. Orantem adhuc angeli exceperunt et ad cęlum tollentes Domino
                        obtulerunt, ut semper lętari possit eam se beatitudinem impetrasse, quam
                        semper petierat. <pb n="1-375"/>Moysen etiam abbatem noctem pene totam
                        orandę peruigilare solitum ferunt ac, dum oraret, recto corpore
                        patentibusque oculis, ne sopori succumberet, perstitisse. Sic superasse
                        demonum tendiculas atque dolos, qui sopitum uoluptuosis phantasmatum
                        imaginibus ad illicita prouocabant. Experimento ergo didicit, quanti momenti
                        illud Domini pręceptum sit: <q>Vigilate et orate, ne intretis in
                            tentationem!</q>
               </p>
               <p>Stantem atque orantem et Ioannem abbatem in superioris Thebaidis eremo, sub
                            quodam<ref target="#d3e1635"/>
                  <note xml:id="d3e1635" ana="editor" resp="BG">* corr. ex <q>quadam</q>
                  </note> cauę rupis fornice, annos treis perseuerasse legimus, nunquam
                        procubuisse, ne minus orare, quam uellet, cogeretur, quoniam cubanti citius
                        obreperet somnus. Quietis mollitiem standi frangebat labor, standi laborem
                        leuabat auiditas deprecandi. Miraculum auxit toto eo tempore nihil gustans,
                        pręterquam Dominicis diebus sacrosanctam eucharistię communionem, quę illi
                        simul et animę cibus et sustentamentum corporis erat.</p>
               <p>Par obsecrandi cura Sisinium, Elpidii abbatis discipulum, commendat. Qui cum
                        annos septem sub illius institutionibus fuisset conuersatus, tandem
                        discedens et in quodam satis grandi lapideo monumento se occludens, per
                        triennium semper rectus orasse dicitur neque interim aut sedisse aut
                        iacuisse aut inde pedem extulisse. Quid prius mirer, nescio, anguste
                        habitantem, an immobiliter stantem, an continenter orantem. Cuncta quidem
                        dura factuque difficilia, nisi quod corporis lassitudinem animus Deo
                        intentus minus sentire potuit. Qui enim tam perseueranter orauit, is in cęlo
                        magis quam in sepulchro fuit.</p>
               <p>Paulus, in finibus Aphricę quingentorum monachorum quondam pater, nullo uitę
                        suę die quicquam prius egit quam trecentas orationes genibus prouolutus
                        Domino obtulisset, quas calculos in sinum ingerendo numerabat. Atque hi
                        multo felicius in sinum iactati sunt quam illi in sitellam, quibus in senatu
                        decerni magistratus<pb n="1-376"/> solent. Alteris terrenus honor quęritur,
                        alteris Paulus cęlestem gloriam est adeptus.</p>
               <p>Isaac Syrus, tunc quidem monachus, deinde etiam ipse abbas, postquam
                        Spoletum, Piceni oppidum, appulisset, presbyteros rogauit, ut ibidem orandi,
                        quandiu uellet, copiam sibi concederent nec sinerent interim oranti quenquam
                        impedimento esse. Ea re impetrata dies treis continuos et totidem noctes
                        genibus innixus orauit. Hoc quidam hypocrisis uitio deputans eo processit
                        dementię, ut post uerborum insultationem etiam colaphum illi incuteret. Sed
                        quoniam parata sunt derisoribus iudicia et mallei percutientes stultorum
                        corporibus, repente maligno arreptus spiritu uexari coepit. At Isaac,
                        pietatis memor, iniurię immemor, percussorem suum precatione a supplicio
                        liberauit offensamque omnem tunc remisit, cum accepit, et eodem die remissam
                        beneficio rependit, ut addito benignę patientię cultu triduanę orationis
                        huberior fructus fieret.</p>
               <p>Arsenium abbatem (sicuti alibi iam diximus) hunc morem habuisse satis
                        constat, ut unoquoque sabbati die submissis genibus a uespere usque mane
                        orationem protelaret, facie semper ad orientem uersa, illum adorans
                        orientem, de quo per prophetam dicitur: <q>Ecce uir, Oriens nomen eius.</q>
               </p>
               <p>Sed nequando (ut usu uenire solet) inter orandum sopore correpti dimidiatas
                        relinquamus preces, Stephani, presbyteri Constantinopolitani, exemplum nos
                        hortatur. Qui cum totum psalterium singulis noctibus perlegere moris haberet
                        atque aliquando citius, quam consueuerat, consopitus ipsum semilectum
                        dimisisset, monitus est a Petro apostolo in somnis, ut surgeret et coeptum
                        opus intentius perficere curaret. Quę res argumento est non nisi peractis
                        finitisque orationibus dandum esse quieti locum.</p>
               <p>Nequando a missarum auditione orante tunc pro nobis sacerdote res aliqua non
                        ita necessaria nos abducat, meminisse debemus, quod quidam a Martino,
                        Bituricensi monacho, uocatus, uti die Dominico missam <pb n="1-377"/>una
                        secum audiret, nondum finita, ne tardius negocio tunc urgenti occurreret,
                        abire uoluit. Sed ascenso equo frustraque calcaribus fatigato, ubi bestiam,
                        ut inde se moueret, compellere nequiuit, semetipsum reprehendens desiliit et
                        missam perfecte integreque audiuit. Atque eodem equo statim, quo optabat,
                        est auectus. Et in tempore domum reuersus rei gerendę occasionem non amisit,
                        sed promptiorem expeditioremque, quasi pręuenisset, habuit.</p>
               <p>Hac eadem in re Ioannis, patriarchę Alexandrini, imprimis laudanda est
                        solertia, qua populum, audito Euangelio mox ab ecclesia delabi solitum,
                        curauit continere. Et ipse enim intermissa celebratione sequi egredientes
                        coepit, dicens, ubi oues, ibi et pastorem adesse oportere. Hoc modo
                        redargutis pudorem iniecit, ita ut nunquam postea prius ab altari
                        discederent quam sacerdos peracto sacrificio benedictionem daret.</p>
               <p>Assiduus autem deprecandi labor etiam Bonifacium episcopum ad cęlum, immo
                        supra cęlum, ad Dei usque conspectum exaltauit, quotidie duplicatum laudis
                        sacrificium Domino offerentem. Monasticas enim canonicasque precationes
                        simul iungens alteras episcopus factus assumpsit, alteras iampridem monachum
                        professus non deseruit. Ad inferiorem Mysiam perueniens primus Christum
                        prędicauit, Ruthenorum regem baptizauit martyrio coronatus est.</p>
               <p>Martinus uero, Turonensis episcopus, ne tunc quidem, cum quicquam operis
                        manibus exerceret, linguam ab oratione cohibebat effecitque, ut illud
                        Apostoli pręceptum: <q>Sine intermissione orate, </q>illi etiam, qui
                        simpliciter dictum intelligant, a se plane seruatum non negent.</p>
               <p>Idem sanctus diem obiturus extremum frigescentibus membris iam immotus
                        iacebat, labia tamen mouebantur. Denique orare non destitit, donec subito
                        lumine circumfusus reddidit spiritum. Dum ergo moriendo ora et orando
                        moritur, mortis tenebras non sensit.</p>
               <p>Seruatio autem, Traiectensi episcopo, oranti igneus supra uerticem radius
                        apparuit, qui mox in sublime <pb n="1-378"/> euolans cęlum petiit, testatus
                        (ut mihi uidetur) in ignis specie orationum eius feruorem, in splendore uitę
                        puritatem, in ascensu meritorum altitudinem.</p>
               <p>Philiberti quoque, abbatis apud Rothomagum, Galliarum urbem, in ecclesia
                        deprecantis oculi uelut duo sydera fulgere uisi sunt, ut ex hoc cognoscas
                        humiliter intenteque deprecantium mentis oculos Spiritus Sancti fulgore
                        illuminari, ne unquam obdormiant in morte, nequando dicat inimicus eorum:
                            <q>Pręualui aduersus eos.</q>
               </p>
               <p>Nunc, ut alter etiam sexus sua habeat exempla, foeminarum in orando studia
                        breuiter explicemus.</p>
               <p>Anna, Helcanę uxor, ita ardenter orauit ad Dominum, ut temulenta putaretur.
                        Heli sacerdoti sibi ebrietatem exprobranti nihil turbata respondit: <q>Vinum
                            et omne, quod inebriare potest, non bibi, sed effudi animam meam in
                            conspectu Domini. </q>Et tunc quidem homo faciem tantum uidens deceptus
                        est. Sed scrutator cordis et renum Deus conpunctionem consyderauit orantis
                        et misertus, quod rogabatur, concessit, ut, quę propter sterilitatem
                        contemnebatur, propter partum multis matribus honorabilior appareret edito
                        Samuele, sacerdote simul et propheta.</p>
               <p>Sarra, Raguelis filia, superiori cubiculo se recludens, dies treis in
                        oratione perseuerauit, cibi ac potus expers, <sic>Qua</sic> solicitudine a
                        Domino meruit obtinere, ne priorum uirorum interfectrix crederetur. Tobia
                        uiro seruato, cum hoc unico felici admodum matrimonio iuncta, ad decrepitam
                        usque ętatem uixit sine querela.</p>
               <p>Porro Iudit oratorium ingressa, cilicio induta, cinere conspersa, in terram
                        prostrata Domino supplicauit, et sola meruit Iudeam uniuersam die uno ab
                        Assyriorum oppressione liberare. Ausa enim facinus omnibus seculis
                        memorandum, inter tot armatorum milia Olophernem ducem sua occidit manu. Quo
                        cęso reliqui metu perculsi in fugam conuersi sunt. Si sic orauerimus,
                        sternetur Sathanas, uitia recedent, malarum tentationum nexus dissoluentur.
                            <pb n="1-379"/>Annam uiduam in Euangelio legimus de templo nusquam
                        discedentem, ieiuniis et obsecrationibus nocte ac die seruientem, et eodem
                        in templo uidisse Iesum, uiso credidisse, creditum prophetando prędicasse.
                        Tot illi simul attulit bona nec sola uiduitatis castitas nec solum corporis
                        ieiunium, sed utrique accedens etiam assidua deuotę mentis obsecratio.</p>
               <p>Veruntamen, ne continenter orando defatigatus quandoque concidat animi uigor
                        et cogitationibus diffluat atque dilabatur, recte maiores nostri horas
                        diuiserunt, alias orationi, alias actioni, alias uero lectioni. Hinc quidam
                        tradunt Virginem Beatam, postquam a parentibus in templo cultui diuino fuit
                        dedicata, a mane ad horam tertiam precibus, a tertia ad nonam manuum labori,
                        tum sumpto cibo a nona ad uesperam Scripturarum meditationi operam dare
                        consueuisse. His uicissitudinum successionibus Deo seruiens, intantum se a
                        uitio alienam et uirtutibus refertam pręstitit, ut sola eligi mereretur, quę
                        Deum et hominem pareret et uirgo permaneret. Sic illa igitur sacris
                        uirginibus, sicuti est humilitatis integritatisque et cęterarum uirtutum,
                        ita et bene dispensandi temporis exemplum, ut scilicet nec semper orent, nec
                        semper operentur, nec semper legant, et tamen semper hęc omnia, nequis
                        unquam sit ocio locus. <q>Quoniam multam maliciam </q>(ut Ecclesiasticus
                        inquit) <q>docuit ociositas.</q>
               </p>
               <p>In orando autem fidem, patientiam, humilitatem necessaria esse etiam Cananeę
                        mulieris monstrauit euentus. A Domino sanari posse filiam credidit, et
                        despecta supplicare non destitit, et canibus comparata non modo non
                        contradixit, sed etiam ad catellorum uilitatem se submisit. Quamobrem audire
                        meruit: O <q>mulier, magna est fides tua; fiat tibi sicut uis! </q>Sic et
                        tu, quanuis multum aliquid diuque petitum nondum acceperis, petere tamen
                        adhuc ne cesses. Ideo dare differt Dominus, ut perseueranter instanti
                        cumulatius tribuat.</p>
               <pb n="1-380"/>
               <p>Martham<ref target="#d3e1719"/>
                  <note xml:id="d3e1719" ana="editor" resp="BG">*corr. ex <q>Martha</q>
                  </note> centies per diem et centies per noctem submittere genua solitam
                        ferunt, dum illum supra cęlos regnantem adorat, quem in terris morantem
                        suscepisse hospitio beneficii loco habuit, non iam minus in supplicando
                        solicita quam olim fuerat in ministrando. </p>
               <p>Huiuscemodi solicitudinis ęque mirandum exemplum in Gregorii pontificis
                        Dialogo relatum legimus. Ipse enim testatur in uita Trasillę uirginis, amitę
                        suę, cum uita defunctam lauare uellent, genibus cubitisque callorum duritiem
                        apparuisse palamque factum exanimi iam corporis indicio, quanta illi adhuc
                        uiuenti sanctarum precum cura studiumque fuerit. Sic conseruatur uirginitas,
                        sic ad cęlestis thalamum Sponsi peruenitur.</p>
               <p> Sed neque coniugatis, quo minus orationi animum intendant, maritalem thorum
                        impedimento esse Elizabeth, lantgrauii, Thuringię principis, uxor, suo
                        ostendit exemplo. Impetrata enim a uiro noctis continentia ad orationem
                        secedebat, super pauimentum distento tapetulo cubitans, ne mollius iacenti
                        altior somnus horas interciperet orandi. Vir quoque sanctitudine illius
                        delectatus, ad ea, quę Dei sunt, magis magisque inflammabatur. Inde et, quod
                        petitus erat, facilius concedere et ipsemet impensius orare. Diceres eos
                        identidem recordari illud ab Apostolo pręceptum: <q>Nolite fraudare inuicem,
                            nisi forte ex consensu ad tempus, ut uacetis orationi. </q>Ita ambo
                        eiusmodi curę pariter incumbentes spiritui magis quam carni seruiebant. Sed
                        illa deinde uiduitate facta liberior, tanto soli Deo intenta orauit
                        ardentius, quanto a rebus familiaribus iam aliena uixit expeditius.</p>
            </div>
            <pb n="1-381"/>
            <div type="caput" n="2">
               <head>Caput II / DE ORATIONIS VIRTVTE</head>
               <p>Hactenus de studio modoque orandi. Nunc de orationis ui ac potentia dicemus.</p>
               <p>Abraham orante Abimelech, Gerrarę regis, uxor atque ancillę, cum ante
                        steriles essent, prolem diu optatam susceperunt et matrum nomine lętatę
                        sunt. Et nos, si digne deprecati fuerimus Dominum, gratia eius repleti
                        exhuberabimus prole uirtutum.</p>
               <p>Plagę Aegypti Moyse intercedente cessabant, multiplicabantur autem et
                        ingrauescebant, quoties Pharao ad cordis sui duritiam peruersitatemque
                        redibat, ut et oratione auerti mala intelligas et obstinatione augeri.</p>
               <p>Idem, dum populus Israheliticus Iesu duce contra Amalechitas decertarent,
                        stans in uertice collis orabat. Cumque manus in cęlum tolleret, uincebant
                        Israhelitę, cum remitteret, superbantur. Perseuerandum enim est, ut uincas.
                        Nam et ipse deinde non lassatis manibus usque ad occubitum solis orans,
                        suorum gladiis terga prębuit hostium. Ad hęc Dei iram, quoties ille populi
                        flagitiis ac scelere prouocatus excandescebat, deprecando placauit. Mariam
                        sororem lepra perfusam mundauit, pestilentiam in diffidentes grassaturam
                        inhibuit. In seditionem uersos omnes pariter cum Datan et Abiron repentinus
                        terrę hiatus absorbuisset, nisi ipse reliquę multitudini ueniam orando
                        impetrasset.</p>
               <p>Rursus, cum in illum et Aaron turbę insurgentes incendio diuinitus excitato
                        disperiret, eius monitu Aaron obtulit thimiama, processit in medium et, cum
                        orasset, flamma substitit, internitio cessauit. <pb n="1-382"/>Postremo, cum
                        in deserto in Deum murmurantes passim serpentum ictibus sternerentur,
                        supplicante pro eis Moyse Deus placatus ęneum serpentem in ligno suspendi
                        pręcepit, quem percussi dum aspicerent, sanabantur. Percussum quippe erat
                        humanum genus antiqui serpentis mortifera seductione, sed Deo miserante
                        Christum in ligno pendentem uidit et remedium accepit salutis.</p>
               <p>Ad orationem Helię prophetę annos tres et menses sex non pluerat super
                        terram, donec rursum orauit, et cęlum dedit pluuiam et terra fructum suum.
                        Sareptanę uiduę, quę illum famis tempore hospitio susceperat, hydria farinę
                        non defecit nec lecythus olei fuit imminutus, et quę fame moritura erat,
                        hospitis beneficio uixit. Insuper filium suum defunctum, ipsius precatione
                        uitę restitutum accepit. Eodem propheta inuocante ignis de cęlo lapsus
                        quinquaginta et quinquaginta uiros, alios post alios, ab Ochozia rege ad
                        ipsum comprehendendum missos consumpsit. Inuocauit autem ille, non ut se
                        uindicaret, sed ut Dei ueri immensam expauescendamque potentiam contra
                        pręuaricatores, qui eo relicto Belzebub, deum Acharon, adorabant,
                        ostenderet. Post hęc Iordanem transiturus, comitante se Heliseo, palio
                        percussit flumen, et diuisis aquis per siccum aluei tramitem ambo ad ripam
                        ulteriorem peruenere. Eodemque rursum palio Heliseus, cum solus
                        reuerteretur, eandem expertus est uirtutem. Quod si tanta uis in prophetę
                        palio erat, quanto maior in oratione eius? Qua etiam rimatus est secreta
                        cęli et pręuidit futura et uiuens atque sentiens e mortalium consortio ad
                        paradisi loca transferri meruit.</p>
               <p>Heliseus propheta apud Hiericuntem<ref target="#d3e1757"/>
                  <note xml:id="d3e1757" ana="editor" resp="BG">* corr. ex <q>Hiericontem</q>
                  </note> aquas potantibus noxias, cum orasset, salubres fecit, terrę
                        sterilitatem foecunditate mutauit. Ascendens in Bethel pueris sibi
                        illudentibus male imprecatus est, non ut suam, sed Dei iniuriam
                        ulcisceretur. Qui statim ab ursis laniati <pb n="1-383"/> poenas dederunt.
                        In Samaria mulieris uiduę inopiam miseratus, modico oleo non modica uasa
                        impleuit, ita ut illa eo uendito et a creditore se redimeret et uictum, qui
                        satis esset, sibi filiisque pararet. In ciuitate Suna mulieri hospitę
                        infoecundę ac sterili, ut uiro suo filium pareret, a Domino impetrauit. Et
                        eundem puerum postea exanimum ad uitam reuocauit. Reuersus in Galgala
                        pulmentum amarissimum in dulce conuertit. Panibus uiginti ordeaceis uiros
                        centum satiauit, et superfuit. Naman Syrum a lepra curauit. Securis ferrum
                        in Iordanem delapsum enatare fecit. Obsessus in Dothaim, aduersariis subita
                        cęcitate percussis, liberatus est. Super ossa eius, defuncti proiectum
                        cadauer statim reuixit, ut uel hinc facile disci possit, quantę ille
                        uirtutis fuerit uiuens, qui mortuus alteri uitam dedit.</p>
               <p>Quid mirum autem, quod sanctorum quandoque uel meritis cedant uel
                        inuocationibus pareant terrena corpora, cum iisdem ad obsequendum
                        inclinentur etiam cęlestia?</p>
               <p>Iosue orante sol et luna immoti steterunt, donec ipse ulcisceretur de
                        inimicis suis. <q>Non fuit, </q>inquit Scriptura, <q>ante et postea tam
                            longa dies, obediente Domino uoci hominis, et pugnante pro Israhel.</q>
               </p>
               <p>Porro, de inimicorum potestate atque iniuria oratione liberari posse Ioachan
                        quoque, regis Israhel, exemplo apparet. Qui cum suos, eo quod se idolorum
                        cultura polluerant, in ditionem Syrorum redactos uidisset, ad Dominum
                        conuersus pro ipsis deprecatus est et a seruitutis iugo misericorditer
                        erreptos recepit.</p>
               <p>Ezechia, rege Iuda, deprecante, cum in extremo rerum periculo esset
                        constitutus, nocte una angelus Domini percussit in castris Senacherib centum
                        octoginta quinque milia Assyriorum. Sicque eum, quem arma nequiuerant,
                        oratio seruauit. Hinc nos, quoties siue occultis siue manifestis demonum
                        oppugnationibus infestabimur, a Domino auxilium imploremus. Et tunc cadent a
                        latere nostro mille, et decem milia a dextris nostris, ad nos autem non
                        appropinquabunt. <pb n="1-384"/>Sed neque illud nunc de Ezechia silentio est
                        prętermittendum, quod aduersa ualitudine grauiter affectus, cum Esaia
                        prophetante se iam iam decessurum audisset, facie ad parietem uersa, multis
                        cum lachrymis Deum rogando, et uitę longius spacium et corporis impetrarit
                        sanitatem. Nonne magnum hoc et admirabile, ut poenitentis oratio mutet Dei
                        sententiam et, quem Deus ipse morti iam addixerat, eum rursus ne ęgrotare
                        quidem permittat?</p>
               <p>Certe non paruam orationis uim et in Asa, rege Iuda,<ref target="#d3e1784"/>
                  <note xml:id="d3e1784" ana="editor" resp="BG">*corr. ex
                            <q>Iudę</q>
                  </note> belli euentus ostendit. Cum exigua enim manu obuiam procedens Zarę,
                        Aethiopum regi, cuius exercitus decies centum milium hominum armatorum et
                        trecentorum curruum erat, inuocauit Dominum. Et repente lymphatico quodam
                        pauore conterriti Aethiopes terga uerterunt persequenteque eos Asa a Maresa
                        usque Gerrara ad internitionem cęsi sunt. <q>Quia Domino cędentę, </q>sicut
                        in secundo Paralipomenon libro scriptum legimus, <q>contriti sunt, et
                            exercitu illius pręliante.</q>
               </p>
               <p>Aeque sane, sed aliquanto mirabilius, et Iosaphat regi diuinus propiciatus
                        est fauor. Nam cum innumera pene multitudo Moab et Ammon et Idumeorum
                        uenissent contra Iudam proximeque Hierosolymam castrametati fuissent,
                        Iosaphat metu perculsus nihil aliud nisi Deum deprecari indictoque ieiunio
                        se et sua illi impensius commendare. Denique urbem egressus gladium non
                        eduxit nec pugnam iniit, et hostes mutuis inter se uulneribus ante eum
                        conciderunt. Iudeorumque tunc labor non in uincendo, sed in spoliando fuit,
                        cum predam prope moenia iacentem uix per triduum prę magnitudine auferre
                        quiuerint.</p>
               <p>Iudę quoque Machabei orationes magis quam arma de hostibus triumpharunt. Sępe
                        enim peracta prece solius dei auxilio fretus ad bellum egrediens parua manu
                        ingentes copias uicit. Cum tribus milibus uirorum pene inermium Gorgię
                        exercitum quinque milium <pb n="1-385"/>peditum et mille equitum nec minus
                        armis quam uiris munitum ad Amaum fudit fugauitque, et tribus milibus eorum
                        cęsis uictor est reuersus. Iterum cum decem milium manu profectus in
                        Bethoron Lysiam superauit, cuius copię erant sexaginta milia peditum
                        electorum et quinque milia equitum. Rursum in Bethoron non plus quam tria
                        milia bellatorum secum habens cum ualidissimo Nicanoris exercitu, sicuti
                        confidenter, ita et feliciter conflixit. Ea siquidem pugna aduersariorum
                        castra fuere euersa, Nicanor interfectus, reliqui fugientes a persequentibus
                        cęsi. Has tantas uictorias Hebreis olim attulere non Iudę pauci milites, sed
                        Iudę Deo gratę preces.</p>
               <p>Et si adeo magnificum existimatur hostes uincere, spoliis inimicorum ditari,
                        quanto magnificentius pręstabiliusque est animi magis quam corporis bonis
                        excellere? Sed et hęc quidem a Deo petentibus dari Sapientię liber testatur,
                        ubi scriptum est: <q>Optaui, et datus est mihi sensus; et inuocaui, et uenit
                            in me spiritus sapientię; et pręposui illam regnis et sedibus, et
                            diuitias nihil esse dixi in comparatione illius. </q>Iacobus uero
                        apostolus idem astruens, etiam qualiter petere debeamus, docet, cum ait:
                            <q>Siquis uestrum indiget sapientia, postulet a Deo, qui dat omnibus
                            affluenter, et non improperat; et dabitur ei. Postulet autem in fide,
                            nihil hęsitans.</q>
               </p>
               <p>Aliis quidem prophetis Christi uenturi reuelata fuere mysteria, Danieli uero
                        etiam annorum numerus, usque in diem ipsum, quo nasci debuit, indicatus est;
                        fortasse, quia solicitior cęteris ac submissior ad orandum processerat.
                            <q>Posui,</q> inquit, <q>faciem meam ad Dominum, Deum meum, rogare et
                            deprecari in ieiuniis, sacco <corr resp="#NJ">et</corr> cinere. </q>Denique oranti
                        apparens Gabriel angelus egressum se dixit, ut doceret illum. <q>Ab exordio
                            precum tuarum, </q>inquit, <q>egressus est sermo; ego autem ueni, ut
                            indicarem tibi. </q>Is igitur gratiam recipiet, qui deuotius
                        rogarit.</p>
               <p>Ionam prophetam de uentre cęti ad Dominum, Deum suum, clamasse legimus, et
                        die tertia Domini iussu a pisce in aridam uomitu effusum. Grande profecto
                            <pb n="1-386"/> miraculum, tum quod deglutitus tandiu intra aluum
                        uixerit, tum quod eiectus nusquam, ut lęderetur, impegerit. Vtrunque tamen
                        hominis precibus ab eo, qui omnia potest, datum.</p>
               <p>Et, si his, qui sub seruitute Legis erant, tanta ac talia concessa sunt, quid
                        eorum precibus non concessum dicemus, quibus sub Euangelio dies illuxit
                        libertatis, de quibus in psalmo dicitur: <q>Pro patribus tuis nati sunt tibi
                            filii; constitues eos principes super omnem terram. Memores erunt
                            nominis tui, Domine, in omni generatione et generatione. Propterea
                            populi confitebuntur tibi in ęternum, et in seculum seculi.</q>
               </p>
               <p>Ex his apostolus Petrus (cui regni cęlorum claues datę sunt, ligandi atque
                        soluendi ius tributum, cura commissa Ecclesię Dei) claudo elemosinam petenti
                        sanitatem dedit. Aeneam paralysi laborantem curauit, Dorcam mortuam uitę
                        restituit. Denique umbram illius contigisse ęgrotantibus saluti fuit.</p>
               <p>Porro idem in carcere positus, catenis duabus uinctus, a militibus
                        custoditus, orante pro eo Ecclesia, ab angelo de cęlo misso liberatus est.</p>
               <p>Andream, fratrem eius, ferunt cuidam, cui Nicolao nomen fuit, qui toto uitę
                        tempore libidinibus deditus ab his discedere, cum etiam uellet, non poterat,
                        deprecando continentiam a Domino impetrasse et illum, poenitentia ductum,
                        castitatem deinceps perpetuo custodisse. Plerique elata corpora oratione ad
                        uitam reuocarunt, Andreas animam diu in peccatis mortuam suscitauit.</p>
               <p>Bartholomei apostoli oratio obsessos a demonibus liberauit; Polemii, Indię
                        regis, filiam lunaticam mentis compotem fecit.</p>
               <p>Iacobus, Zebedei filius, dum Herodis Agrippę iussu decolandus duceretur,
                        paralyticum in uia iacentem saluti restituit. Et cum spiculatoris gladius
                        ceruici suę immineret, necis proprię oblitus pro alterius sanitate orauit.
                        Vtrunque autem uera charitas faciebat, ut et proximi misereretur et pro
                        Christo mori non timeret. <pb n="1-387"/>Ioannes, frater eius (quem Iesus
                        amasse plurimum dicitur) cum a Pathmo Ephesum reuerteretur, Drusianam
                        defunctam ab ipso feretro, quo ad sepeliendum portabatur, sanam surgere ac
                        domum redire fecit. Virgulta in aurum, littorales lapillos in gemmas
                        mutauit. Ac ne diuitiis illi opus fuisse putes, eadem rursum pristinę naturę
                        formęque restituit. Dianę Ephesię templum funditus euertit, pręsentaneum
                        uenenum inoffense hausit eodemque haustu enectos ad uitam reuocauit.</p>
               <p>Thomę Didymi deprecatio Sinticę oculis captę uisum redintegrauit, idola lapsu
                        pręcipiti in puluerem redegit, ut ostenderet simulachra gentium opera esse
                        manuum hominum.</p>
               <p>Ad Matthei apostoli inuocationem Egippi, Aethiopis regis, filius, qui fuerat
                        mortuus, exurrexit uiuus mortique pariter et diabolo erreptus, Christo
                        uiuere coepit, contemptis idolis baptismum suscipiens ac Deo credens. </p>
               <p>Iudas Thaddeus Abagarum, Medorum regem, ab elephantię morbo liberauit,
                        credentem baptizauit, corpus uitio, animum erroribus expians atque emundans.</p>
               <p>Paulus, uas Spiritu Sanctu plenum, Elymam magum fideles ludificantem cęcitate
                        damnauit ad tempus, ut, quandiu mentis oculos non haberet, nec corporis
                        habere posset; claudum a natiuitate sanauit; spiritum phitonicum a muliere
                        expulit; Euticum uitę, Publii patrem sanitati restituit. Sudaria et
                        semicinctia a corpore eius ad ęgrotos delata morbo liberabant immundosque
                        spiritus ab obsessis expellebant. Ipse a uipera percussus nihil sensit
                        lęsionis. Et cum Philippis in carcere una cum Syla discipulo compedibus
                        uincti tenerentur nocteque intempesta Deo laudes concinerent, terra
                        quatitur, carceris ostia aperiuntur, uincula soluuntur. Postremo a
                        magistratu, cuius iussu in carcerem coniecti fuerant, liberi dimittuntur.</p>
               <p>Barnabas apostolus Cypri aliquandiu commoratus morbo affectos Euangelio
                        Matthei manu scripto tangens curauit, eum precatus, cuius religionem
                        astruebat curando. <pb n="1-388"/>Hęc quidem et alia huiuscemodi multa
                        operandi facultatem discipulis suis concesserat Dominus. Sed ne miraculorum
                        autor ignoraretur, a Deo ea petere credentes uoluit. <q>Quodcunque
                            petieritis, </q>inquit, <q>Patrem in nomine meo, hoc faciam, ut
                            glorificetur Pater in Filio. </q>Et iterum: <q>Quodcunque uolueritis,
                            petitis, et fiet uobis. </q>Et quid mirum, quod sic ad nos Filius, si
                        sic etiam ad Filium Pater? <q>Postula a me, </q>inquit, <q>et dabo tibi
                            gentes hęreditatem tuam, et possessionem tuam terminos terrę. </q>Hinc
                        illum in Euangelio non semel orantem legimus, quandoque tamen propria
                        potestate utentem, ut nec solum hominem nec solum Deum credas, sed Deum et
                        hominem unum Christum Iesum, Doctorem ac Saluatorem nostrum. Qui tamen, ut
                        in Discipulis, ita et in illis, qui postea fuere, sanctis mirabilis
                        apparens, eadem benignitate uotis precibusque eorum semper fauit et,
                        quicquid petierant, indulsit.</p>
               <p>Ammonis, Aegyptii abbatis, oratio immanem atque terribilem draconem, et qui
                        iumenta hominesque enecaret, per medium crepare compulit puerumque pestifero
                        ilius afflatu interemptum suscitauit, alteri uitam, alteri mortem dedit.
                        Quoniam, qui nocet, morte dignus est, cui nocetur, miseratione.</p>
               <p>Rophilus quoque Popiliensis et Mercurialis Liuiensis, ambo episcopi, draconem
                        ęque pecori atque hominibus infestum stolis suis, non repugnantem, sed quasi
                        mansuefactum ligauerunt ac post se trahentes in puteum altitudinis immensę,
                        nunquam inde exiturum, deiecere. Litterę ibidem in lapide incisę factum hoc
                        indicant et adhuc extantes legentibus fidem faciunt.</p>
               <p>Seuerinus, in Pannonię finibus abbas, cum Phauianum, oppidum Danubio
                        adiacens, fame laboraret, eo quod concreto frigoribus fluuio frumentarię
                        naues iter agere nequibant, oratione glaciem soluit et uectoribus
                        nauigationem aperiens periclitanti oppido incunctanter subuenit, ita ut
                        repente ingentem inopiam ingens copia secuta sit. <pb n="1-389"/>Idem;
                        quoniam Cuculli castelli agrum locustarum agmina deuastabant, iussit omnes
                        loci incolas una secum ad ecclesiam pergere. Dumque ibi simul orarent, omnis
                        illa locustarum tempestas inde sublata fugam fecit. Ac ne casu aliquo
                        discessisse uiderentur, pars earum non minima in cuiusdam agro resedit, qui
                        cum aliis ad orandum non uenerat. Tantumque homini illi obfuit non orasse,
                        quantum cęteros orasse iuuit.</p>
               <p>Romualdus abbas (qui ordinis Camaldulensis fuit autor) cum a Parentio,
                        Liburnię oppido, soluens nauigaret et nauis magnis fluctibus iactaretur
                        omnesque, qui cum eo erant, de salute desperarent, pelagi uentorumque
                        sęuitiam oratione placauit, illum utique deprecatus, qui uentis et mari
                        imperat, et obediunt ei.</p>
               <p>Germanus quoque, Antisiodorensis episcopus, Britanniam uersus ad hereses
                        extirpandas contendens, una cum Lupo, episcopo Trecasino, dum nauis, qua
                        uehebantur, undis impetu ruentibus illisa tantum non operiretur, manus ambas
                        in cęlum sustulit atque orauit. Et continuo ponentibus uentis ęquatum salum
                        tranquillum illis prębuit iter cursuque, quo uolebant, satis prospero
                        peruenere.</p>
               <p>Fantinus Syracusanus, cum Messanę a Stradicone pręfecto ad martyrium
                        quęreretur angelique monitu solus nauiculam ascendens fugeret, iam prope
                        erat, ut ab insequentibus caperetur, quando Deum precatus myoparonem illorum
                        stare fecit, ita ut neque uelo neque remis ultra impelli posset. Sicque
                        aduersariis post se relictis Dei, quem inuocauit, ope periculum euadens
                        Rhegium usque delatus est.</p>
               <p>Idem Tabritanam, Calabrię ciuitatem, accedens, cum Balzanio, diuiti quidem
                        uiro, sed gentili, pro seruo se locasset, ut haberet, quo aliorum inopię
                        subueniret, et superbus dominus equos, quos illi pascendos commiserat,
                        strigosiores cernens, furore concitatus ipsum persequi coepisset nec ei
                        usque ad fugam iter pateret, Deum rogauit et Motabrum flumen, quo
                        includebatur, uirga percutiens diuisit atque per siccum alueum <pb n="1-390"/> transiens persequentis iram rursum iungentibus se aquis euasit.
                        Persecutor autem prę stupore iam placatus obsecrauit hominem, ut se quoque
                        eodem modo transire faceret. Percussoque iterum fluuio idem secutum est
                        miraculum. Tunc cognita Christi uirtute Balzanius credidit et simul cum
                        multis baptisma suscepit. Sicque Fantinus orando mortis periculum effugit et
                        iis, quos effugerat, uitam, quam non habebant, dedit, Moysen nobis Aegyptios
                        fugientem exibens, nisi quod tunc Pharao iuste submersus periit, Balzanius
                        uero misericorditer seruatus uixit. Iam enim Filius hominis uenerat, ut
                        saluet, non ut iudicet mundum.</p>
               <p>Aeque admirandum facinus et Faronis, Meldensis episcopi, fuit. Etenim
                        submersam in flumine simul cum uectoribus nauim miseratus, cum in ripa se
                        prosternens Deum orasset, ab imo fundo in summas aquas enatare fecit, saluis
                        omnibus, qui in ea erant. Tale quid et Apostolo euenisse credimus, qui ad
                        Corinthios scribens ait: <q>Ter naufragium feci, nocte et die in profundo
                            maris fui.</q>
               </p>
               <p>Sed neque de illis nunc silendum, qui orando bonarum artium scientias, quibus
                        operam nunquam impenderant, perceperunt.</p>
               <p>Hor, montis Nitryę abbas, litteras non didicerat, et oblato sibi libello, cum
                        orasset, legere coepit. Neque minus doctrinę illi unius aut alterius horę
                        oratio contulit quam aliis multorum annorum studium.</p>
               <p>Quam autem efficaciter Hor ipse pro sua eruditione orauit, tam pro aliena
                        Magnus Basilius, episcopus. Etenim Effren, Syrię solitario, Gręci sermonis
                        usum a Deo precibus impetrauit, cum ille antehac non nisi Syram linguam, in
                        qua natus erat, habuisset. Impletum est in his illud credentium signum:
                            <q>Linguis loquentur nouis.</q>
               </p>
               <p>Thomas Aquinas, Christianę disciplinę egregius philosophus, quoties aut ad
                        legendum accederet aut disputationem iniret aut scriptionem aliquam diuinę
                        tractationis assumeret, semper prius orare solitus fertur, nihil <pb n="1-391"/>recte auspicari, nihil agi ratus sine maiestatis diuinę
                        inuocatione, cuius donum est, quicquid bene feceris, bene dixeris, bene
                        cogitaueris.</p>
               <p>Idem sacra prophetarum uaticinia legens incidit in locum explicatu
                        difficillimum. Oranti ergo Petrus et Paulus apostoli in uisu affuerunt, et
                        sensum Scripturę, quam percipere non poterat, aperuerunt. Hanc rem ab ipso
                        adhuc uiuente se audisse Reginaldus frater post obitum eius testatus est.
                        Per orationem igitur declaratio quoque sermonum tuorum, Domine, illuminat et
                        intellectum dat paruulis.</p>
               <p>Pręterea defunctorum animas, quę nondum ita ad purum expiatę sunt, ut cęlo
                        dignę habeantur, uiuentium oratonibus iuuari, non solum Ecclesię traditione,
                        sed etiam reuelationibus exemplisque sanctorum constat.</p>
               <p>Benedictus Octauus, pontifex maximus, postquam uita defunctus est, apparuit
                        Ioanni, Portuensi episcopo, seque, ne ęternis poenis addiceretur, Odilonis,
                        Cluniacensis abbatis, intercessionibus consecutum dixit et tantummodo
                        temporarię afflictioni, donec uitę maculas diluat, deputatum. Id ubi
                        resciuit abbas, pro illo solicitus orauit simulque monachis, ut pariter
                        orarent, iniunxit. Et ecce non multo post idem Benedictus ingenti fulgore
                        renitens uisus est primum Eldeberto monacho, deinde ipsi Odiloni, cui et
                        gratias egit asserens se suis fratrumque eius precationibus a poenis
                        purgatorii ad beatitudinis quietem translatum.</p>
               <p>Hic idem sanctus abbas diuinitus monitus solennes pro mortuis precationes die
                        festum Omnium Sanctorum proxime sequenti fiendas instituit primusque
                        celebrauit.</p>
               <p>Arnulphus, Turonensis episcopus, cuiusdam nuper defuncti animam a demonibus
                        ad gehennam tradi uidit et procidens diuinam clementiam, ut eius
                        misereretur, implorauit. Tum demum reddito corpori spiritu surrexit, qui
                        fuerat mortuus, ac se precibus Arnulphi seruatum palam est testatus.</p>
               <p>Malachias, Ceneroth. Hibernię urbis, episcopus, cuius uitam describit
                        Bernardus abbas, quotidie pro sorore <pb n="1-392"/>sua defuncta missale
                        sacrificium Domino offerebat. Cumque magnis quibusdam occupationibus
                        impeditus offerre intermisisset, illa per noctem quiescenti appacens
                        conquęsta est iam triginta dierum inediam se sustinere (tantum autem
                        temporis ab oblatione missę cessatum erat) proinde petens, ut ipse tandem
                        necessitati suę subueniret. Quo uisu ille admonitus easdem pro sorore
                        supplicationes nullo non die celebrans iterum ipsam uidit, et primum quidem
                        in limine ecclesię stare, deinde ecclesiam ingredi, postremo altari proximam
                        albatorum quorundam choro iungi. Quo indicio patuit ipsam fraternarum precum
                        assiduitate multo celerius quam suis meritis purgatam ad consortium
                        peruenisse beatorum. Oratio ergo pro defunctis, quemadmodum et cętera
                        pietatis opera, cibus eorum est, quo refocillati agilius illuc se
                        transferunt, ubi (ut Hieremias ait) <q>erunt quasi hortus irriguus, et ultra
                            non esurient.</q>
               </p>
               <p>Sed sicuti mortuis, ut purgentur, ita etiam uiuis, ut corrigantur, suffragari
                        solet oratio iustorum. </p>
               <p>Stephanus abbas, ordinis Grandimontensis institutor, dum montis Mureti<ref target="#d3e1936"/>
                  <note xml:id="d3e1936" ana="editor" resp="BG">*
                                corr. ex<q> Moreti</q>
                  </note> (qui est in Aquitania) solitudinem incoleret, pro milite quodam, ut
                        flagitium, in quo obstinatior uidebatur, dimitteret, orauit. Hinc ille, qui
                        neque iam ab eo desistere se posse neque, si posset, uelle dixerat, repente
                        mutatus peccatum suum fleuit uitamque correxit.</p>
               <p>Lupi, Senonum archiepiscopi, oratio quosdam ex clericis mulierum libidinibus
                        deditos ad continentiam adduxit. Quosque dudum meretricius amor graui odio
                        inter se dissidere fecerat, eos illo orante conscientię stimulus ad
                        poenitentiam, poenitentia ad castitatis studium egit. Conuersis igitur
                        ueniamque petentibus tam facile pręsulis pietas indulsit, quam ardenter, ut
                        conuerterentur, orauerat.</p>
               <p>Econtra Geraldus, castitatis cultor pręcipuus, ab ea desciuisset, si tentatus
                        ad orationem non confugisset.</p>
               <pb n="1-393"/>
               <p>Cum enim et generis nobilitate et diuitiis polleret atque in cuiusdam
                        uillici, serui sui, filiam oculos coniecisset, forma eius captus, an se i11i
                        Venereo amore iungeret, deliberare secum coepit. Diu uoluptas cum honestate
                        contendit et tandem uicit. Decreuit puellam domi suę conuenire, sed prius
                        quam id fecisset, orauit. Vbi uero peracta oratione illam adiit, usque adeo
                        sibi deformis apparuit, ut parentibus eius hanc ipsam esse, quam adamauerat,
                        uix crederet. Itaque intactam relinquens ad se rediit, et turpis propositi
                        poenitens, filiam dote, patrem libertate donauit ac deinceps uixit cautius.
                        Postremo monachus factus meruit in catalogum redigi sanctorum. At si tunc
                        non orasset, cecidisset; si cecidisset, fortasse nec monachus nec sanctus
                        fuisset.</p>
               <p>Anselmus episcopus, cum fratrem quendam ex langore morti iam proximum
                        pauitare atque horrore concuti animaduertisset, causam rogauit. Et ille
                        respondens duos ibi lupos adesse dixit rabida toruitate terribiles
                        minaciterque ringentes et inde se timere, ne dilanietur ab eis. Tunc
                        episcopus pro ipso Dominum orauit ac post orationem eodem fratre referente
                        audiuit feras illas bestias discessisse, fugatas flamma ex ore orantis in
                        fulguris morem promicante. Hoc demum remedio frater pauoris molestia
                        liberatus, ac securior factus, ad Dominum migrauit. Quę res documento est
                        tunc maxime nobis opus esse precibus sanctorum, cum e uita discedimus, nullo
                        tempore acrius in nos insurgente demonum pugna.</p>
               <p>Nec solum demones, sed quandoque etiam homines cum orantibus congredi non
                        ausos legimus. </p>
               <p>Sauinianum martyrem multos ad fidem Christi a gentilitatis errore miraculorum
                        operationibus conuertentem Aurelianus imperator comprehendi iusserat. Sed
                        qui missi fuerant, orantem inuenientes timuerunt ei manus inferre. Alii
                        deinde missi, cum similiter orantem offendissent, et ipsi animis concidentes
                        nec uim irrogare ausi deprecari hominem coeperunt, uti secum ad cęsarem
                        pergeret. Exoratus perrexit et martyrium <pb n="1-394"/>passus est. Profecto
                        etiam imperatorem sicuti et imperatoris ministros sola oratione terrere
                        poterat miles Christi, sed pro Christo martyrium pati gloriosius existimauit
                        quam terrori esse inimicis.</p>
               <p>Criminationibus quoque circumuentos oratione liberari posse monstrauit
                        Albinus, Andegauensis episcopus. Qui quosdam tenebricosi carceris tristi
                        squalore obsitos cernens fleuit. Et cum pręsidem, ut dimitterentur, exorare
                        nullo modo potuisset, Deum pro illis precatus est. Fatiscenteque carceris
                        muro omnes euaserunt Deo Deique seruo gratias agentes, cuius precibus homo
                        restitit, et lapides paruerunt.</p>
               <p>Magnobodus,<ref target="#d3e1964"/>
                  <note xml:id="d3e1964" ana="editor" resp="BG">* corr. ex <q>Magnobonus </q>
                  </note> eiusdem loci episcopus, et ipse similiter iis, qui in ergastulis et
                        uinculis detinebantur, liberationem a magistratu frustra contendit, a Deo
                        autem facile impetrauit. Nam dum ipse ante aram suppliciter prouolutus
                        deprecatur, claustra laxantur, compedes ferrei franguntur, et qui uincti
                        erant, liberi euadunt. Itaque, quos durus magis quam iustus iudex perdere
                        cogitabat, misericordis hominis oratio seruauit.</p>
               <p>Sed neque Lupi, Trecensis episcopi, orationis uirtutem tacebimus. Attila
                        ciuitatem eius obsidione cinxerat, cum ille deum precatus portas aperiri,
                        hostem admitti iussit. Ingressi, omnia extemplo euersuri putabantur. Recta
                        pertransierunt, ac ueluti per solitudinem iter facientes, nihil prorsus
                        hostiliter egere. Nunquam armata manus minus nocuit suis quam tunc isti
                        alienis. Quid multa? Lupus lupis omnibus rapaciorem tyrannum non bellando,
                        sed Deo supplicando a se repulit procul et spe predę frustratus est.</p>
               <p>Vana est ergo sententia dicentium: Non uotis neque suppliciis muliebribus
                        auxilia Deorum parantur; uigilando, agendo, bene consulendo prospere omnia
                        cedunt. Nisi enim Dominus custodierit ciuitatem, frustra uigilant, qui
                        custodiunt eam. Quod etiam Aniani, Aurelianensis<ref target="#d3e1975"/>
                  <note xml:id="d3e1975" ana="editor" resp="BG">** corr. ex
                                <q>Aureliensis</q>
                  </note> episcopi, exemplo probari potest. Hic enim <pb n="1-395"/> Gothis
                            Aurelianum<ref target="#d3e1982"/>
                  <note xml:id="d3e1982" ana="editor" resp="BG">* corr. ex <q>Aurelium</q>
                  </note> obsidentibus una cum
                        suis clericis de muro ipso sanctos et sanctas omnes inuocans litanias
                        decantabat. Sacerdos autem unus ex captiuis, quem ne captiuitatis quidem
                        iugum a procacitate oris coercere poterat, cum forte in acie urbi proxima
                        uersaretur, uocem intendens, ut ab omnibus audiri posset: Cassa, inquit, spe
                        duceris, o Aniane, si uerbis abigi posse aduersarios credis. Eędem
                        precationes ualidioribus etiam urbibus nihil profuerunt. His dictis corruit
                        exanimus nec ultra quicquam est prolocutus. Post hęc barbaris oppidum
                        inuadentibus tanta uis aquę de cęlo cecidit, ut coacti sint dimissa
                        oppugnatione in castra se recipere. Sic misericors et iustus Dominus simul
                        et orantibus affuit et orationum uirtuti detrahentis ultus est scelus.</p>
               <p>Siquis igitur, quo facilius Dei gratiam conciliet, de sanctorum coetu
                        deligere sibi patronos optauerit, utatur, quibus uolet, id est, siue illis,
                        quos pręcipuos putat, siue illis, quibus hoc priuatim a Domino indultum
                        legimus, ut aduersos casus eorum, qui se inuocauerint, aut imminentes
                        repellant aut incidentes leuent. Huiusce autem pręrogatiuę hi sunt:
                        Honophrius monachus, cuius in uastissima Aegypti eremo defuncti animam ab
                        angelis ad cęlum ferri uidit Pafnutius abbas; decem milia martyrum, qui apud
                        Alexandriam pro Christo omnia pene Christi tormenta sibi ab impiis illata
                        constanter sustinuerunt; Nicetas martyr, Maximiani, Nicomedię regis, filius,
                        qui et suppliciis et patri, a quo ea passus est, superstes, populum ante in
                        idolis mortuum docendo reuiuiscere in Christo fecit; Venerandus martyr
                        Trecasii passus, qui de fide ab angelo meruit instrui et a Christo ad
                        fluuium Sequanam sibi apparente baptizari, cuius interfecti sanguis
                        interfectori suo cęsari Aureliano illitus, ut beneficium referret pro
                        iniuria, oculum amissum reparauit; Veneranda, uirgo et martyr, quę in Gallia
                        Christum prędicando multos una <pb n="1-396"/> secum ad palmam adduxit
                        martyrii Antonino imperatore Ecclesiam persequente; Catharina, uirgo et
                        martyr, per quam Dei sapientia mundi sapientes uicit et cuius corpus de
                        Alexandria, ubi pro Christo passa est, ad montem Synai angelicis manibus
                        translatum dicunt, ut nemo dubitet <corr resp="#NJ">eam</corr> multum posse in cęlo, quę
                        sic honorata est in terris.</p>
               <p>Sed profecto inter sanctos sanctasque omnes, ut primum apud Deum locum
                        obtinet, ita prior inuocari debet Regina cęli, gratia plena, benedicta in
                        mulieribus, Maria Virgo, Maria simul et Mater, cuius immaculatus et intactus
                        uenter Spiritu Sancto repletus edidit Saluatorem mundi. Nihil certius
                        speratur, largius tribuitur, tutius conseruatur quam quod ipsa pro nobis
                        poposcerit Filium. An quicquam maternis precibus non gratificaturum
                        credimus, quem cum Deo Patre legem, quę matres honorari iubet, sanxisse
                        scimus.</p>
               <p>Nunc, ne a proposito discessisse uidear, quantum foeminę quoque orationum ui
                        efficere potuerint, breuiter exponam. Quibus nihil obstitit sexus fragilior,
                        quin par cum uiris meritum et ęquam mirabilium faciendorum potestatem
                        adipiscerentur.</p>
               <p>Anna, Helcanę coniux, diutinę sterilitatis opprobrium, cum Deum orasset,
                        foecunditate compensauit. Genuit primo Samuelem, genuit deinde filios tres
                        duasque filias. Phenenna uero, altera Helcanę uxor, consorti suę semper
                        infensa, post susceptos liberos parere desiit et in idem uitium, quod illi
                        petulanter obiicere consueuerat, ipsa incidit. Denique sterilis peperit
                        plurimos, et quę multos habebat filios, infirmata est. Vltio enim superbiam,
                        orationem sequitur gratia.</p>
               <p>Iudit in humilitate cordis Deum precata tantum audacię concepit, ut a
                        Bethulia ad hostes, qui eam obsederant, egressa inter tot milia militum
                        armatorum Olophernem ducem, qui iam Ciliciam, Mesopotamiam Syriamque
                        deuicerat, ipsa et sola, et inermis, et mulier interimeret, interempti caput
                        abscinderet, abscissum secum in urbem ad suos referret. Iam seruitutis iugum
                            <pb n="1-397"/> Israhelitarum imminebat ceruicibus; omnes simul uno die
                        una Iudit liberauit. Nunquam tantum facinus perpetrare potuisset, nisi prius
                        perpetrandi facultatem a Domino precibus obtinuisset.</p>
               <p>Quid de Susanna dicam? Quę iudicum sententia morti iam addicta exclamauit ad
                        Dominum, et Dominus exaudiuit uocem ipsius. Spiritum quippe Danielis
                        pueri suscitauit, qui malignos accusatores falsitatis conuictos talionem
                        subire compulit, plebe illos iisdem ipsis lapidibus obruente, quos in
                        Susannam apprehenderat. Duo erant, senes erant, presbyteri erant. Numerus,
                        ętas, dignitas uerbis fecerat fidem. Nisi inuocatus pręsto affuisset, qui
                        manifestat occulta cordium, pudicicia infamiam, innocentia necem passa
                        fuisset.</p>
               <p>Et in Barbara quidem uirgine, ut constans Sanctę Trinitatis confessio, ita
                        efficax fuit pro necessitate deprecatio. Dum enim infidelem et iratum
                        fugeret patrem et fugam pręrupti montis crepido inhiberet, orauit Dominum.
                        Ac protinus illo, in quo heserat, saxo in aduersam paris altitudinis partem
                        se inclinante euasit. Neque tamen tanto miraculo inclinatus est impius
                        pater. Ut uel sic elapsam quęrere cessaret. Proh nefas! Pater persequitur,
                        saxa miserantur, et ad inuocationem Christi montes mollescunt, hominis
                        infidelitas obduratur.</p>
               <p>Ad Radegundis, Clotarii, Gallorum regis, uxoris, sed magis Christi ancillę
                        orationem ferreę pedicę eorum, qui in uinculis publicis erant, contritę
                        sunt, illi absoluti. Sic et nos orare oportet, ut peccatorum nostrorum
                        nexibus liberemur et liberati Deo gratias agamus dicentes: <q>Dirupisti,
                            Domine, uincula nostra. Tibi sacrificabimus hostiam laudis.</q>
               </p>
               <p>Elizabeth uidua, et ipsa quidem regia progenies, sed melius regnans cum
                        Christo, pro iuuene quodam seculi uanitatibus dedito orasse dicitur. Qui
                        continuo nouum induens hominem seculi huius amorem in amorem conuertit
                        Christi religionisque suscepto uoto ordinem Fratrum Minorum subiit. Et
                        ingenue confessus est <pb n="1-398"/>se illa orante ita intimis flagrasse
                        pręcordiis, ut ardori remedium nullum inuenerit, donec uitam mutare
                        decreuit. Ad eius ergo orationem Dominus ignem misit in terram, et quid
                        uoluit, nisi ut accendatur?</p>
               <p>Theodora Romana, Sisinii coniux, a Clemente pontifice conuersa et ob hoc a
                        uiro infideli odio habita, pro conuersione eius orauit et exaudita est.
                        Petrus apostolus oranti apparens Sisinium precibus eius a Domino concessum
                        nunciauit. Hinc demum deposito errore Sisinius Christianitatem accepit et
                        uir infidelis per mulierem fidelem saluatus fuit. Non illum suasionibus, non
                        argumentis est aggressa, ne peruicacis animi hominem, dum lenire nititur,
                        grauius irritaret. Tacita Dominum rogauit, et lupus in agnum mutatus est
                        factaque sunt praua in directa et aspera in uias planas.</p>
               <p>Quid mirum autem tantum uirium inesse orationibus sanctorum, cum hę usque ad
                        illius solium auresque perueniant, qui, quodcunque uult, facit in cęlo et in
                        terra? Angelus ad Tobiam: <q>Ego, </q>inquit, <q>obtuli orationem tuam
                            Domino. </q>Et in Apocalypsi dicitur: <q>Ascendit fumus incensorum de
                            orationibus sanctorum de manu angeli coram Deo. </q>Sancti orant, angeli
                        ministrant, Deus dat gratiam, qui facit mirabilia solus et cuius potentiam,
                        sapientiam, bonitatem admirari licet, comprehendere non licet.</p>
            </div>
            <pb n="1-399"/>
            <div type="caput" n="3">
               <head>Caput <num value="3">III</num> / DE TENTATIONIBVS TEMPORE ORATIONIS</head>
               <p>Quoniam uero orationes arma sunt, quibus prosternitur omne diaboli robur,
                        iccirco maligni spiritus interdum orantibus nobis impedimenta struunt, ut
                        uel torpeamus pertesi uel territi obmutescamus uel uagis cogitationibus
                        abducti uerba, quę pensiculate ruminanda sunt, contemptim effugiamus,
                        similes ebriis, qui sępe multa quidem loquuntur, nec tamen, quid loquantur,
                        satis sciunt. Detegamus nunc huiusmodi inimici dolos atque insidias
                        sanctorumque in cauendo industriam simul consyderemus, ut hos imitando,
                        illos, qui neminem nisi uolentem uincunt, floccifacere atque contemptui
                        habere possimus.</p>
               <p>Sulpitius, Bituricensis episcopus, dum nocturnis precibus incumberet,
                        horrendos circa se strepitus uocesque terribiles audiuit. Neque tamen aut
                        loco cessit aut orare desiit, donec sedatus est tumultus. Qui enim confidit
                        in Domino, sicut mons Syon: non commouebitur in ęternum. Par terrori erit
                        atque dicet: <q>Si consistant aduersum me castra, non timebit cor meum. Si
                            exurgat aduersum me pręlium, in hoc ego sperabo.</q>
               </p>
               <p>Qui Sulpitium terrere uolebant, iidem Maximum monachum (qui postea Rhegiensis
                        episcopus fuit) seducere conati sunt. Nam cum noctu ad littus processisset,
                        ut oraret (monasterium enim non procul a mari erat) uidit nauem applicuisse,
                        a qua descendentes nautę ipsum reuerenter adierunt atque laudibus attollere
                        coeperunt, quod scilicet fama eius usque ad Syrię fines peruenisset quodque
                        multi eum uidere desyderarent, quod denique, si illo proficisci uellet,
                        saluti plurimis <pb n="1-400"/> foret, et si modo secum ire disponeret, se
                        iam in rem paratos esse, pro lucro habituros, si talem uirum uehere sibi
                        contigisset. His inanis glorię officiis diaboli calliditas nitebatur
                        subuertere hominis mentem, ut, qui in orando humilitatem imitabatur
                        publicani pectus percutientis, iam tandem imitaretur iactantiam pharisei
                        sese arroganter efferentis. Attamen Maximus antiqui hostis captiosas
                        tendiculas circumspecto sagacique animo percipiens, positis in littore
                        genibus, sicut proposuerat, orauit. Et statim auersi sunt erubescentes, qui
                        dixerunt illi: Euge, euge? Discamus eius exemplo cauere adulantium adopertos
                        delinificis sermonibus dolos melleque circumlita uenena, cum etiam Salomon
                        pręcipiat dicens: <q>Fili mi, si te lactauerint peccatores, ne acquiescas
                            eis!</q>
               </p>
               <p>Launomaro, abbati Carnotensi, noctu oranti lucernam ter a demonio extinctam
                        fuisse ferunt et ter ab angelo rursum accensam. Non enim passus est Dominus
                        illum deridiculi gratia in tenebris derelinqui, qui orando seruiebat luci.
                        Quoniam Deus lux est, et tenebrę in eo non sunt ullę. Quid tunc solacii,
                        quid gaudii cepisse Launomarum dixerim, cum pro se contra nequitię spiritum
                        stare Dominum uideret? Potuit lętus concinere Dauidicum illud: <q>Quoniam tu
                            illuminas lucernam meam, Domine; Deus meus, illumina tenebras meas. In
                            te erripiar a tentatione, et in Deo meo transgrediar murum.</q>
               </p>
               <p>Leonardo, Corbiacensi monacho, oranti serpens a pedibus in sinum usque sursum
                        uersus reptauit. Quem quidem ille usque adeo nihil expauit, ut immobilis
                        permaneret, donec precum finem fecit. Quin etiam peractis precibus ultro
                        sese pestiferę bestię ingerebat dicens, ne facere differret, quicquid
                        faciendi facultatis aduersus ipsum a Domino accepisset. Sed illa, sicuti
                        orantem non terruit, sic etiam omnia pati paratum minime lęsit. Quotus
                        quisque uel uiso tantum iuxta se serpente non continuo trepidus exiluisset?
                        At Leonardus etiam intra gremium illabentem contempsit. Cur ita, nisi quia
                        uerum est, quod in Prouerbiis Salomon ait: <pb n="1-401"/>
                  <q>Fugit impius nemine persequente, iustus autem quasi leo confidens absque
                            terrore erit.</q>
               </p>
               <p>Serpens autem ille antiquus, qui fraudulentis perniciosisque suasionibus
                        seducere mortales non cessat, neutiquam decipere potuit humillimum
                        precatorem Dei serrum Franciscum. Qui cum die quodam prolixius oraret,
                        audiuit calmantem: Francisce, poenitentibus ignoscit Deus, non se tam
                        pertinaci fatigatione conficientibus. Agnouit in uerbis dolos et, sicut
                        coeperat, orando perseuerauit atque etiam ad perferendos pro Christo labores
                        magis exarsit. Sciebat enim inimici consilia semper eo spectare, ut fallant,
                        nunquam, ut doceant, scriptumque esse: <q>Ne desyderes de cibis eius, in quo
                            est panis mendacii.</q>
               </p>
               <p>Rursum tamen humani generis perpetui hostes, quoniam fraudulenta inductione
                        nihil profecerant, terrificationibus aggredi illum decernunt. Dumque ipse
                        nocte quadam precationi operam daret, super tectum domus immaniter strepere
                        atque horribiliter mugire coeperunt. At ille intrepidus exurgens: En assum,
                        inquit, nequissimi spiritus, venite, exercete in me, quicquid vobis
                        permissum est. Quod si corpus hoc uerberibus affeceritis, quid aliud quam
                        uindicabitis me de aduersario meo? His dictis confusi discesserunt. Ille ad
                        preces Deo persoluendas rediit, nullis tentationibus cedens, sed fiduciam
                        habens in Domino semper.</p>
               <p>Cęterum neque sic superata Sathanę improbitas conquiescere potuit iterumque
                        oranti illi plus etiam molestię intulit tacita suggestione quam intulerat
                        manifesta infestatione. Intimo <sic>nanque</sic> medullarum titillatu
                        cogitationem ei libidinis excitauit. Atque ille intermissa precatione
                        repente exurgens uiolentum mentis motum dura corporis flagellatione
                        repressit uenarumque calescentium pruritum semet in gelida niue nudum
                        prosternens extinxit. Hoc enim est genus illud, quod non eiicitur nisi per
                        orationem et ieiunium.</p>
               <p>His iam dictis exemplis Agathonis sententia probari potest, qui interrogatus:
                        Cuinam spiritalium actionum <pb n="1-402"/>plus laboris inesset; precationi,
                        respondit. Quoniam precationis tempore ipse nequam spiritus plurimum nobis
                        negocii exibet, nunc aperte oppugnans, nunc occulte insidians modisque
                        omnibus enitens, ut confundat deprecantium mentes atque conturbet, haud
                        ignarus, quanti apud Deum momenti sit constans, continua, perseuerans
                        humiliter orantis intentio.</p>
            </div>
            <div type="caput" n="4">
               <head>Caput IV / DE CONTEMPLATIONE</head>
               <p>Satis hęc de oratione. Nunc res ipsa poscere uidetur, ut gradum faciamus ad
                        contemplationem. Prius enim orandum, deinde contemplandum, ut, cum gratiam
                        impetrauerimus, tunc demum in cubiculum introducamur regis, iam tacito
                        mentis obtutu consyderaturi maiestatem glorię illius, cuius potentia nihil
                        potentius, sapientia nihil sapientius, bonitate nihil melius. ęternitate
                        nihil prius, nihil posterius neque esse neque excogitari potest.</p>
               <p>Huiuscemodi meditationum altitudine absorpti quidam ita obstupescunt, ut
                        sensibus corporis alienati (quod Gręci extasin uocant) mortui magis quam
                        uiui uideantur. Sed interim animus cęlestium uisione fruitur, diuini luminis
                        dulcedine pascitur, reuelationes quandoque accipit mysteriorum. <pb n="1-403"/>Sic credimus Abraham, Isaac, Iacob cum Deo collocutos
                        futurorum notitiam recepisse, Moysen etiam pręteritorum. Is enim mundum a
                        Deo in principio creatum uere didicit et omnibus palam fecit. Sic pręterea
                        Dauid uersu oracula cecinisse, de quibus gloriatur dicens: <q>Incerta et
                            occulta sapientię tuę manifestasti mihi. </q>Sic denique Esaiam,
                        Hieremiam, Ezechielem cęterosque prophetas omnia in spiritu hausisse, quę
                        quondam ad populum nunc prospera, nunc aduersa uaticinantes effuderunt.
                        Semper enim de Deo cogitantes digni habiti sunt, qui cum Deo etiam sermones
                        miscerent et (ut ait Scriptura) facie ad faciem loquerentur. Latius
                        contemplationis eorum typicę uisiones reuelationesque modo a nobis enarrari
                        possent, nisi omnibus satis notę forent et ab iis, qui sub Lege erant, ad
                        eos, qui sub Euangelio fuerunt, nostra festinaret oratio.</p>
               <p>De Simone Petro in Actis Apostolorum traditum legimus, quod, cum in
                        coenaculum circa horam sextam oratum ascendisset, cecidit super eum mentis
                        excessus. Et uidit cęlum apertum et inde uas quatuor initiis submitti,
                        immundis animalibus plenum, sed quę a Deo mundata dicerentur. Ex quo
                        significatum est gentiles quoque, qui plane immundi errorum inquinatione
                        erant, per fidem euangelicę ueritatis mundandos et Ecclesię gremio
                        excipiendos esse, sicuti et Iudeos. <q>Quoniam non est, </q>inquit,
                            <q>personarum acceptor Deus, sed in omni gente, qui timet eum et
                            operatur iustitiam, acceptus est illi.</q>
               </p>
               <p>Paulus apostolus raptus usque ad tertium cęlum, utrum in corpore, an extra
                        corpus, nescit, Deus scit, audiuit arcana uerba, quę non licet homini loqui.
                        Hinc demum in illam prorupit uocem: <q>O altitudo diuitiarum sapientię et
                            scientię Dei! Quam incomprehensibilia sunt iudicia eius et
                            inuestigabiles uię eius! Quis enim cognouit sensum Domini? Aut quis
                            consiliarius eius fuit? Aut quis prior dedit illi, et retribuetur ei?
                            Quoniam ex ipso, et per ipsum, et in ipso sunt omnia. Ipsi, gloria in
                            secula. Amen.</q>
                  <pb n="1-404"/>Ioannes apostolus: <q>Fui, </q>inquit, <q>in spiritu Dominica
                            die, et audiui, et uidi, </q>ea utique, quę in Apocalypsi commemorat.
                        Quorum pręstantiam diuus Hieronymus admirans ait: Apocalypsis Ioannis tot
                        habet sacramenta, quot uerba. Parum dixi: in uerbis singulis multiplices
                        latent intelligentię et pro merito uoluminis laus omnis inferior est.</p>
               <p>Apostolici quoque uiri cęlum ipsum animo transcendentes et uiderunt et
                        prędicauerunt multa non mediocri admiratione digna.</p>
               <p>Antonius abbas, dum seculi uoluptatum malignas illectationes secum
                        consyderat, totum terrarum orbem laqueis refertum uidisse dicitur. Quę res
                        nonne aperte nobis indicat, in quantis uersemur uitę periculis, qui quotidie
                        inter mortiferarum cupiditatum tam multiplices pedicas uestigia figimus?
                        Quod si iis nolumus implicari, meditanda sunt cęlestia, relinquenda terrena,
                        contemplationis alis ad superna euolandum, inferiora dimittenda atque
                        contemnenda. Qui sic agunt, securi sunt. Et de illis in Prouerbiis dicitur:
                            <q>Frustra iacitur rete ante oculos pennatorum.</q>
               </p>
               <p>Bonitius, Aruernensis episcopus, dum noctu in ecclesia meditationibus
                        inuigilat diuinis, ecce pulchram ut luna, electam ut sol, Beatam Virginem
                        Mariam uirgineis choris comitatam ad se uenire uidet, iussus missam
                        celebrat, indumentum miri candoris ab ipsa Dei Genitrice sibi oblatum
                        accipit. Visio abiit. Ille ad se reuersus, insomnium fuisse putabat, donec
                        idipsum indumentum iuxta se iacere conspexit. Quod adhuc extare dicitur et
                        cernentibus rei fidem facere, nemine deprehendente neque lini neque texturę
                        genus. Magnum fuit tale munus accepisse, sed maius tali spectaculo
                        interfuisse et eius uisionis dulcedinem, qua nunc fruitur in cęlo, gustare
                        coepisse in terra.</p>
               <p>Romualdus abbas, ordinis Camaldulensis autor, cum ad Sutrii montis
                        monasterium deuenisset et ibidem missam celebraret, aliquandiu in extasi
                        raptus stetit. Post hęc Psalmorum effici meruit expositor, quorum paulo <pb n="1-405"/> ante ne lector quidem satis idoneus fuerat. Dum enim ipsum
                        Dei uerbum (quod tunc manibus contrectabat) intentius consyderat, sanctorum
                        uerborum percipere meruit anagogen latentemque sub littera sensum.
                        Plurimorum annorum studium ad tantum diuinę eruditionis profectum nunquam
                        illum extulisset, ad quantum die una Christi perduxit contemplatio. </p>
               <p>Augustinus, Hipponensis episcopus, philosophię Christianę assertor egregius,
                        dum Sanctę Trinitatis mysterium solus in cubiculo sedens contemplatur, ita a
                        seipso abscesserat, ut a muliere, quę illum quadam de re consulere
                        uehementer cupiebat, sępius interpellatus nihil responderet, immo ne
                        respiceret quidem. Mulier denique, quia se contemptam putauit, abiit
                        tristis. Postero autem die, cum eum in ecclesia missam celebrantem audiret,
                        in spiritu rapta uidit de Trinitate disputantem atque audiuit iccirco se
                        illum die hesterno frustra quidem adisse, quod eiusmodi meditatione
                        occupatus ipsam neque uidere neque omnino sentire potuisset. Ac proinde ne
                        redire dubitaret. Rediit et, quod petierat consilium, sine cunctatione
                        accepit. Maiorique deinde reuerentię habere hominem coepit quam ante
                        habuerat, cum talia de illo sibi uidere contigisset. Quid igitur mirum, si
                        tam copiose tamque argute de Trinitate scripserit, qui mente sic abstracta
                        Trinitatis sacramentum fuerat contemplatus? Sed ne contemplando tantum
                        apprehendisset, nisi, ut apprehenderet, pie prius ac iuste uiuendo dignus
                        euasisset. Vitę sanctitate meritum sibi comparet, qui uult contemplatione
                        proficere. Scriptum est enim: <q>Homini bono in conspectu suo dedit Deus
                            sapientiam, et scientiam, et lętitiam.</q>
               </p>
               <p>Qua quidem bonitate pręditus diuus Hieronymus meruit etiam ipse spiritalis
                        contemplationis ingentem et ineffabilem haurire dulcedinem. Post multas,
                        inquit, lachrymas, post cęlo inherentes oculos nonnunquam uidebar mihi
                        interesse agminibus angelorum et lętus gaudensque cantabam: <q>Post te in
                            odorem unguentorum tuorum curremus. </q>Et ad uirgines Deo dicatas
                        scribens <pb n="1-406"/> ait: Experto itaque seni deuote consulenti credite,
                        filię: si semel gustastis, quam dulcis est Dominus, ad quem accedentes
                        lapidem uiuum, ab hominibus quidem reprobatum, a Deo autem electum;
                        poteritis ab eo illud audire: <q>Venite, et ostendam uobis omne bonum.
                        </q>Et tunc ostendet uobis talia, qualia non nisi mentes assuetę norunt.
                        Scio, quid loquor, charissimę. Nam ut meam insipientiam loquar, ego
                        homunculus sic abiectus, sic uilis in domo Domini, adhuc uiuens in corpore,
                        angelorum sępe choris interfui, de corporeis per hebdomadas sustentationibus
                        et nutrimentis nihil sentiens, diuinę uisionis intuitu. Post multorum forte
                        dierum spacia pręscius futurorum redditus corpori flebam. Quid ibi manens
                        felicitatis habebam, quid inenarrabilis delectationis sentiebam, testis est
                        ipsa Trinitas, quam cernebam, nescio quo intuitu. Testes sunt et ipsi beati
                        spiritus, qui aderant, testis est etiam conscientia mea, quia tantis bonis
                        ipse fruebar, quot et qualia nescit proferre mollities corporis mei. Denique
                        subiungit dicens: Non potest ad tantę contemplationis dulcedinem cor
                        secularibus plenum negociis aspirare, sed oportet, ut seculo moriatur, ut
                        soli Deo per tantas meditationes et desyderia supernis inhereat. Vnde granum
                        frumenti cadens in terram, nisi mortuum fuerit, semper sic manet, ut
                        cecidit. Quod si moritur, fructum plurimum affert.</p>
               <p>Thomam Aquinatem, catholicę ueritatis locupletissimum dissertorem, dum de Deo
                        diu multumque cogitat, a solo attolli et altitudine fere cubitali in aere
                        pendere uisum ferunt neque deinde tantę contemplationis fructum dissimulare
                        potuisse, uultu prodente iocunditatem, quam intima conceperant pręcordia.
                        Extasi autem tam profunda rapi solitum, ut interdum candelam accensam
                        tenens, ea demum ad manum usque absumpta, flammę calorem non senserit. Quem
                        prorsus non sensisse, iis etiam, qui id factum non uiderunt, fidem facere
                        poterant non pauca in manu ipsius ac digitis adustionis uestigia. Qualia
                        ergo illa aut quantę delectationis fuisse dixerimus, quibus occupatus animus
                        non aduertebat <pb n="1-407"/> corporis tormenta uel ad quę sese mens
                        errigens carnis quoque pondus secum trahere uidebatur, dum supinum stare et
                        humum non contingere cogit.</p>
               <p>Nec in Bernardo, Clareuallensi abbate, non satis clarum signum mentis in cęlo
                        uersantis fuit, quod, cum aliquando equum ascendens fratres Cartusienses
                        inuisere perrexisset et prępositus eorum ephippio nimis decoro illum usum
                        arguisset, quęrere a comitibus coepit, quale equi sui ephippium esset. Neque
                        enim aut insiliendo, aut desiliendo, aut etiam insidendo animum aduerterat,
                        quale foret. Iterum prope ripam Lausanensis lacus diei iter fecerat. Cumque
                        iam occaso sole ad hospitium diuertisset et fratres, qui eum comitabantur,
                        inter se de lacu ipso uerba iactarent, rogauit, ubi lacus ille fuisset.
                        Postquam audiuit, miratus est seque eum penitus non uidisse asseruit. Nec
                        tamen mirum uideri debet, si rem oculi cernere non potuerint, cui animus non
                        attenderit, qui sępius quidem cum Deo quam cum hominibus erat.</p>
               <p>Aeque altę contemplationis indicium in Benedicto abbate mirabilis uisus
                        prębuit. Nocte intempesta cęlum per fenestram intuens Deum adorabat, quando
                        lumen uidit, quo nox ipsa ita resplenduit, ut cum die posset contendere. Mox
                        totum mundum conspexit arcte atque anguste constipatum perexiguę pilę
                        instar. Cęlum quippe intuens supra cęlum mente euectus est, et per creaturę
                        consyderationem ad Creatorem usque peruenit. Illius ergo lucem, quam animo
                        agitauerat, oculis uidit et in illius luce tanquam in speculo mundum
                        uniuersum. Sed ideo quidem tam paruum, <q>quoniam tanquam momentum staterę
                        </q>(ut Scriptura ait) <q>sic est ante Deum orbis terrarum, et tanquam gutta
                            roris antelucani, qui descendit in terram.</q>
               </p>
               <p>Sed quid nunc de te, pater Francisce, dicam? Quantum tibi quoque adhuc in
                        terra degenti tua contulit contemplatio! Vidisti fulgentem Saluatoris nostri
                        crucem, uidisti sanctum Seraph, a quo Seraphicus dici meruisti. Inde tibi
                        singulari quodam priuilegio <pb n="1-408"/>Dominicę <corr resp="#NJ">crucifixionis</corr>
                        cicatrices corporaliter uendicasti, ut, cuius paupertatem, mansuetudinem,
                        humilitatem fueras imitatus, eius etiam sanctissimę passionis signa in
                        manibus, in latere, in pedibus referres et cum Paulo gloriari posses dicens:
                            <q>Christo confixus sum cruci. Viuo autem, iam non ego; uiuit uero in me
                            Christus... Mihi autem absit gloriari, nisi in cruce Domini nostri Iesu
                            Christi, per quem mihi mundus crucifixus est, et ego mundo... Ego enim
                            stigmata Domini Iesu in corpore meo porto. </q>O felicem seruum, cui
                        Dominus quinque tradidit talenta, ut, quibus ille perditum redemit mundum,
                        hic labentem repararet Ecclesiam!</p>
               <p>Nunc, quę foeminis in meditando miracula contigere, ut instituti nostri ordo
                        seruetur, referamus.</p>
               <p>Mariam Magdalenam, cum in solitudine ętatem ageret, statutis diei horis supra
                        cęlum ab angelis uectatam tradunt. Quod si (ut aiunt) in corpore, cum
                        Apostolus de se dubitet, quanti illam meriti fuisse dixerim? Mirarer post
                        hęc mori potuisse, si non eodem die semper ad terras relatam dicerent.
                        Tantillum temporis in illis ęternitatis locis morabatur, quantum competere
                        poterat mortali. Interim ergo, etiam corpori proxima, illi inherebat, quem
                        mente atque animo nunquam dimittebat. Adeo assidua Dei meditatio prius
                        carnem ipsius cęlo dignam fecerat quam terrena labe liberam. Et, si tantum
                        fuit Marię in deserto contemplantis fructus, quanta est nunc in paradiso cum
                        Christo regnantis gloria? Iam ibi perpetuo habitat, ubi quondam uel unius
                        horę momento mansisse felicitatis fuit.</p>
               <p>Mariam quoque Aegyptiacam, quę urbanę luxurię mollitiem eremi asperitate
                        fregit, Zosimas abbas orantem corpore supra terram suspenso altitudine ferme
                        cubitali uidit. Itaque quantum olim per corporis turpitudinem in profundum
                        perditionis corruerat, tantum postea per mentis contemplationem necdum
                        sarcina carnis deposita extolli meruit, dum oraret. Quam male cum illa actum
                        erat cum deliciis difflueret, tam deinde <pb n="1-409"/>bene, cum
                        resipiscere coepit et in sensu cogitare circumspectionem Dei.</p>
               <p>Elizabeth, Pannonum regis filia, cuius sępe mentionem fecimus, dum se supra
                        se tollens cęlestia meditatur, in extasin abibat et mente cernebat, quod
                        oculi peruidere non possunt. Quod ne tunc quidem, cum ad se redisset,
                        dissimulare poterat; tantam etiam tacita facies hilaritatem pręferebat.
                        Eadem, cum aliquando nimio labore fatigata lassaque resedisset, oculis in
                        cęlum intentis fronte modo iocunda, modo tristi apparuit. Et confessa est se
                        in nubibus uidisse Iesum, qui nunc se ostendens lętam reddebat, nunc tegens,
                        moestam. Denique ipsum sibi dixisse: Bono animo esto, filia! Ego tecum sum.
                        Et se respondisse: Ita, Domine, tu mecum atque ego tecum. Magnum profecto
                        diuinę liberalitatis beneficium, ut homo Deum alloquatur, maius, ut
                        alloquentem audiat, maximum, ut una cum illo sit. Et tamen, quoties eum
                        contemplamur nihil in fide hęsitantes, quoties eius amore desyderioque
                        inardescimus, toties cordi nostro insidet. Et uere nobiscum atque adeo intra
                        nos est dicente Apostolo: <q>Qui adheret Domino, unus spiritus est.</q>
               </p>
               <p>Hinc etiam Elizabeth uirgo, egregium Sconaugiensis<ref target="#d3e2192"/>
                  <note xml:id="d3e2192" ana="editor" resp="BG">* corr. ex
                                <q>Comagiensis</q>
                  </note> monasterii decus, cum sese cęlestium contemplationi penitus
                        dedisset, obstupefactis interdum corporis membris ac sensibus diu ueluti
                        exanimis iacebat. Inde illi non pauca, quę futura erant, diuinitus reuelata
                        fuisse perhibent solitamque Beatę Virginis frui colloquiis; librum etiam,
                        qui Viarum Dei dicitur, angelo dictante ab ea scriptum. Cum hęc ita sint,
                        nonne paradisum habuit in terris, quoniam mente semper in cęlis fuit?</p>
               <p>Clara uirgo, beati Francisci pręceptis imbuta dignaque tanto magistro
                        discipula, pridie quam Natalis Domini ueniret, ęgrotauit nec licuit illi cum
                        reliquis sororibus ad agendas sacrę noctis precationes pergere. Veruntamen
                        aduersa ualitudo corpus impedire potuit, <pb n="1-410"/>animum non potuit,
                        et ancilla Christi affuit in spiritu, ubi in carne adesse nequibat. Reuersis
                        quippe sororibus, quicquid inter absentes actum dictumque esset, ordine
                        retulit et mirantibus adiunxit sibi tunc ibidem loci, ubi absens cum ipsis
                        fuit, Iesum puerum, qua hora quondam nasci uoluit, apparuisse. Iesum ergo
                        deuote contemplata, cum in lectulo iaceret, omnia, quę procul in oratorio
                        agerentur, perspiciebat. Et quod ne ipsę quidem, quę illo conuenerant,
                        uiderunt, uidere meruit.</p>
               <p>Alias etiam, a die Coenę Domini usque ad Sabbatum sanctum, corporeorum
                        sensuum usu subtracto quasi mortua permansit. Sed interim toto animi uigore
                        in Deum translato omnia Dominicę passionis mysteria iisdem horis, eodem
                        ordine geri cernebat, quo gesta noverat. Vbi autem corpori fuit reddita,
                        haud amplius quam unius horę spacio se dormisse putauit. Ex quo facile
                        percipi potest, quam illi gratum erat huiusce dormitionis spectaculum. Breue
                        enim uideri solet omne, quod delectat. Delectabat autem eam non Christum
                        pati uidere, sed uidendo compati Christo.</p>
               <p>Nos quoque sanctos pro uirili parte imitati, abiecta atque contempta
                        terrenarum rerum cura, ad cęlestium meditationem accingamur. Pensemus, quam
                        potens sit, a quo condita sunt omnia, quam sapiens, qui gubernat uniuersa,
                        quam bonus, per quem cuncta, quę ubique sunt, conseruantur ac in sua natura
                        permanent, quam magnificus sit, cui semper adsistit cęlestis militię
                        innumerabilis exercitus: angeli, archangeli, throni, uirtutes, potestates,
                        dominationes, cherubin et seraphin et omnis beatorum spirituum concio
                        gloriosa; quem uiginti quatuor seniores in facies suas cadentes adorant et
                        cuius maiestatem uenerantur centum quadraginta quatuor milia signatorum ex
                        omni tribu filiorum Israhel et illa omnis generis omniumque populorum turba,
                        quam in Apocalypsi dinumerare nemo potest. Hunc omnis spiritus laudat, omnis
                        lingua confitetur, huic omnia famulantur elementa, huius nutui cuncta etiam
                        inanimata et omni prorsus sensu carentia absque ulla <pb n="1-411"/>cunctatione parent. Cum igitur talem ac tantum cogitauerimus, qualis
                        quantusque nec uerbis explicari nec cogitatione possit comprehendi, semper
                        Dauidicum illud occurrat: <q>Seruite Domino in timore, et exultate ei cum
                            tremore!</q>
               </p>
               <p>Ad hęc, multum quidem nobis conferre poterit suorum erga nos beneficiorum
                        assidua iugisque meditatio. Ad imaginem et similitudinem suam nos fecit;
                        cęlum, terram, mare usui nostro subdidit; patriarchas, prophetas, leges
                        cęteraque multa, egregia sane et admiranda, quę in Veteri Testamento
                        continentur, quibus et in uiam iustitie et agnitionem sui plenius
                        dirigeremur, nobis indulsit. Postremo, cum omne hominum genus primorum
                        parentum culpa sub maledicto deperiret, ita ut neque Lex ipsa quenquam
                        iustificare posset, misertus nostri expandit pietatis sinum Filiumque suum
                        unigenitum nobis misit, qui non uitulorum aut hircorum, sed proprio sanguine
                        nos redemit et filios fecit lucis, qui fuimus tenebrarum. Erat enim Deus in
                        Christo mundum reconcilians sibi; pro nobis Christus Dominus formam
                        assumpsit serui, Discipulorum pedes lauit, paupertatem inopiamque sustinuit,
                        persecutiones tulit, labores suscepit, omnia aduersa atque aspera tolerauit,
                        ieiunauit, esuriuit, sitiuit, peruigilauit, fleuit, a suis proditur, ab
                        impiis comprehenditur et ligatur, alapis cęditur, conspuitur, irridetur,
                        flagellis uerberatur, spinis coronatur, arundine percutitur, manibus
                        pedibusque cruci affigitur, felle aceto diluto sitiens potatur, lancea
                        uulneratur. Denique occiditur ac sepelitur, Deus pro hominibus, Dominus pro
                        seruis, iustus pro peccatoribus. Quę quidem omnia tam patienter excepit, ut
                        et accusatus taceret et pendens pro crucifixoribus suis oraret. Nos quoque
                        ista tam grauia tamque acerba quotidie secum recensentes, quę piissimo
                        Domino pro nobis subire libuit, uicissim enitamur pro nomine illius,
                        quęcunque uoluptatis et ocii et arrogantię esse uidentur, euitare, dura
                        autem laboriosaque et humilia semper sectari, ne forte, cum ille ad
                        iudicandum mundum uenerit, ipsi <pb n="1-412"/>nulla prę nobis ferentes uitę
                        eius insignia audiamus: <q>Amen dico uobis, nescio uos. Discedite a me
                            omnes, qui operamini iniquitatem! </q>Denique, ut breuiter concludam:
                        Dominus noster pro nobis mortuus est et resurrexit. Commori Domino nostro
                        nos oportet in humilitate, si cum illo cupimus consurgere in gloria.</p>
            </div>
            <div type="caput" n="5">
               <head>Caput V / DE SCRIPTVRARVM LECTIONE</head>
               <p>His et aliis huiuscemodi meditationibus eo commodius utemur, quo diligentius
                        lectioni Scripturarum incubuerimus. Ad quam accedere siquando fastidierit
                        animus, excitandus erit iis, quę modo referemus, sanctorum exemplis, ut
                        eorum legendi studium secutus fructum quoque percipere, quem illi
                        perceperunt, mereatur.</p>
               <p>Hilarion abbas in omni sanctitatis genere memorandus Scripturas diuinas (ut
                        inquit Hieronymus) post orationes et Psalmos, quasi Deo pręsente, recitabat.
                        Quę enim per prophetas et apostolos dictante Spiritu Sancto prolata nouerat,
                        ea non irreuerenter nec inconsyderate neque omnino inepte legenda iudicauit.</p>
               <p>Basilius ille Magnus, cum primitus mundanę philosophię studiis plurimum
                        delectaretur, ubi deinde scientię spiritalis dulcedinem gustare coepit, illa
                        contempsit <pb n="1-413"/> et huic soli totum se dedit. Sunt, qui eum dicant
                        panis ac uini usum sibi interdixisse, donec mysteriorum intelligentiam
                        plenius perciperet. Parum erat secularem sapientiam diuinę postposuisse: duo
                        pręcipua uitę humanę sustentamenta, panem et uinum, a se abdicauit, dum
                        cibos colligit uitę ęternę. Quorum suauitatem Propheta quoque admiratur
                        dicens: <q>Quam dulcia faucibus meis eloquia tua, Domine! Super mel ori
                        meo.</q>
               </p>
               <p>Diuus Hieronymus uanitatem seculi fugiens, Roma relicta, Hierosolymam petiit.
                        Et cum nec adhuc se tenere posset, quin gentilium libros pręcipueque
                        Ciceronis auidius legeret, fatetur in quiete sibi uisum fuisse se ad superni
                        Iudicis tribunal in cęlum trahi, accusari, uerberibus affici, quod
                        Ciceronianum dicerent esse, non Christianum. Denique cum iuramento dimissum,
                        ne unquam posthac alios pręterquam diuinos codices prę manibus haberet,
                        tanto deinde studio legisse diuina, quanto ante mortalia non legerat. Itaque
                        latentium sub uelamento mysteriorum dulcore iam tandem plenius hausto
                        exclamauit dicens: Quę pars fideli cum infideli? Quę communicatio luci ad
                        tenebras? Quis consensus Christo cum Belial? Quid facit cum psalterio
                        Horatius, cum Euangeliis Maro, cum Apostolo Cicero? Demum ait: Non debemus
                        bibere simul calicem Christi et calicem demoniorum. Eadem sentire si quem
                        non mouet admonentis autoritas, moueant saltem patientis flagella, quę ille
                        experrectus, cum et uibices in corpore apparerent et discedente somno dolor
                        non discederet, intellexit non soporis fuisse, sed punitionis.</p>
               <p>Augustinus, dum inter dialecticorum sophismata Christum quęreret, heresi se
                        implicaverat Manicheorum. Tandem Pauli apostoli epistolas euoluens reperit
                        scriptum: Induimini Dominum Iesum Christum! Ac statim discussis erroris
                        tenebris aspicere coepit lucem ueritatis consuluitque Ambrosium episcopum,
                        quid primum de Scripturis legere deberet, quo iam confidentius catholicę
                        fidei posset adherere. Et audiuit Esaiam sibi legendum esse, utpote qui ea,
                        quę in Christo contigerint, <pb n="1-414"/>explicatius prophetarit et
                        gentium uocationem annis multis post futuram quasi pręsentem uiderit.
                        Denique ab Ambrosio baptizatus, diuinos codices perlegendo, non solum
                        fidelis, sed etiam Ecclesię doctor pręstantissimus euasit, cuius paulo ante,
                        dum seculari tantum scientię studeret, fuerat oppugnator. Contra Ecclesiam
                        cum Manicheo consurrexerat, pro ea mox decertans et insum et reliquos omnes
                        hereticos facile conuicit. Scripturas igitur catholicas legant, qui purę
                        synceręque ueritatis luce cupiunt illustrari, dicente Propheta: <q>Lucerna
                            pedibus meis, Domine, uerbum tuum, et lumen semitis meis.</q>
               </p>
               <p>Thomę uero Aquinati uaticinia prophetarum legenti, ut alibi diximus, cum in
                        locum obscuriorem incidisset hereretque uelut in salebra atque adeo
                        intelligentiam efflagitaret, Petrus et Paulus apostoli apparuerunt et, quod
                        quęrebatur, exponentes satis ei fecere. Id quoties legentibus nobis usu
                        uenerit, doctiores consulamus uel Thomę exemplo a Deo erudiri instruique
                        precemur. Nec interim Scripturam ab Ecclesię institutione dissentire
                        putemus, sed nos non intelligere. Et sane melius est aliquid non intelligere
                        quam male intelligendo errare.</p>
               <p>Idem sanctus ita solerti studio lectitasse Scripturas perhibetur, ut interdum
                        neque propius astantes uiderit neque interpellantes audierit, sensibus
                        omnibus cum mente simul uni lectioni intentis. Hinc est, quod ad
                        confirmationem fidelium infideliumque confutationem tales nobis commentarios
                        reliquit, ut nihil in Ecclesia quicquam scrupuli sit, nihil nodi, quod non
                        explanatum in illis absolutumque inuenies. Declaratio sermonum eius
                        illuminat et intellectum dat paruulis. Et ipse uere scriba doctus in regno
                        cęlorum, proferens de thesauro suo noua et uetera.</p>
               <p>Bernardum abbatem, cuius non inelegans ingenium neque mediocrem doctrinam
                        testantur opuscula ipsa, quę edidit, nullo magistro usum aiunt, sed sola
                        legendi assiduitate mysticos de Scripturis sensus ellicuisse. Vt legeret,
                        intelligendi cupiditas fecit; ut intelligeret, oratio <pb n="1-415"/>impetrauit; ut autem impetraret, quid nisi uitę sanctitas promeruit? Sic
                        cupiat, sic oret, sic uiuat, qui sic intelligere Spiritu Sancto docente
                        desyderat.</p>
               <p>Bernardinus, cuius prędicationibus Fratrum Minorum collegium creuit, primum
                        quidem pontificii iuris disciplinis operam dedit. Postquam autem ad
                        theologiam animum applicuit, ei studio se prorsus totum tradidit adeoque
                        ipsum delectauit de Deo sermo, ut mox relicto seculo religionem sit
                        ingressus. Itaque iuris peritia uirum quidem bonum constituit, sed theologię
                        ratio etiam perfectum reddit. Altera neminem offendere docet, altera
                        semetipsum quoque abnegare et crucem tollere et Christum sequi omnibus
                        suadet multisque persuadet.</p>
               <p>Sacrarum litterarum studiosissimum etiam Stephanum, presbyterum
                        Constantinopolitanum, fuisse accepimus. Qui quoniam omni uitę perfectione
                        pręstantissimus fuit, uidetur, quicquid legerat, opere implesse; ut se
                        probaret non uiam, de qua semen uerbi Dei ab auibus aufertur, non petrosam,
                        in qua arescit, non spinas, in quibus suffocatur, sed terram illam bonam, in
                        quam cum ceciderit, fructum affert uirtutum.</p>
               <p>Equitius, Valerię urbis monasterii abbas, ne qua die deesset, quod legeret,
                        quocunque ibat, scorteas manticas libris refertas secum deferebat. Neque
                        illi oneris huius molesta erat grauitas, dum lectionis sacrę compensatur
                        utilitas. Sic nec militem strenuum ferrea lorica, cassis ensisque gravant,
                        quę sibi saluti fore sperat. Vtque iis munitus in certamen prodire et
                        confidenter cum hoste congredi solet, ita, qui sese lectionibus diuinis
                        libenter instruit, omnia diaboli machinamenta facile contemnit.</p>
               <p>Antonius, monasterii olim a beato Gregorio Romę constructi monachus, non (ut
                        multi) captiosam argutamque scientiam in legendo perquisiuit, sed pie
                        uiuendi doctrinam, cordis compunctionem, poenitentię lachrymas. Illis
                        duntaxat lectionibus occupabatur, unde tales fructus posset carpere, multo
                        malens effici sanctus quam <pb n="1-416"/>uariarum quęstionum dissertatione
                        eruditus; cum scriptum sit: <q>Melior est indoctus timens Deum quam doctus
                            transgrediens legem.</q>
               </p>
               <p>Geruasius et Prothasius, gemelli fratres, qui se uno partu editos non magis
                        formę quam morum similitudine comprobabant, cum persecutionem fugientes,
                        annos decem domi latuissent, toto eo tempore nihil aliud quam orasse atque
                        legisse narrantur. Quantę autem hoc uitę institutum perfectionis esset,
                        diaboli inuidia patuit. Qui in idolo loquens dum consuleretur, non se prius
                        responsa daturum dixit quam Geruasius Prothasiusque sibi thura adolerent.
                        Sed qui legendo fidem, orando constantiam perceperant, occidi potuerunt,
                        cogi autem, ut Christum negarent, non potuerunt. Itaque inimici malignitas
                        atque doli in contrarium cessere: quos perdere cupiebat, martyrii corona
                        honestatos uidit. Armis enim, quę de manibus illorum erripere cogitauerat,
                        ipse uictus succubuit, hoc est, oratione et lectione.</p>
               <p>Seruulus mendicus, et ęger et litterarum ignarus, ecclesiastica opuscula ex
                        elemosinis comparauerat, aliis quidem legenda, quoties lectorem nactus
                        fuisset, sibi uero auscultanda atque ediscenda. Audiendi assiduitas reddidit
                        eruditum, ita ut aliis memoriter prędicaret, quę ipse legere nesciebat. Quo
                        magis illi arguendi sunt, qui litteratura imbuti proficere negligunt et
                        legendi laborem refugientes ocio sese ignauięque corrumpendos tradunt. Inde
                        fit, ut ad omnem fortunę ictum pauidi imbecillesque sint. At seruulus noster
                        mundi calamitates ridens, inopiam diuitiis, ęgritudinem sanitati pręferebat,
                        quia lectiones audiendo didicerat: <q>Vsque in tempus sustinebit patiens, et
                            postea redditio iocunditatis.</q>
               </p>
               <p>Quam uero grata acceptaque Deo sit sanctę lectionis cura, miraculorum quoque
                        testimoniis probari potest.</p>
               <p>Eadmundus, Cantuariensis archiepiscopus, dum Bibliam legit, soporatur.
                        Candela ardens super paginas delapsa ipsa consumitur, sed librum inoffensum
                        relinquit. Flamma ceras deuorauit, chartam non adussit, <pb n="1-417"/>uerita litteras delere, quas Dominus extare, ut perlegerentur, uoluit.</p>
               <p>Idem, cum aliquando inter legendum obdormisset, mox expergiscens lucernam
                        extinctam reperit, et legendi sibi occasionem sublatam dolens, sanctam
                        Virginem inuocauit lucernaque repente illuxit. Hinc ille legendo, quod
                        coeperat, prosecutus est, cum prius Deo et Deiparę Virgini gratias egisset,
                        quod sic fauerent iis, qui sacris lucubrationibus libenter inuigilant.</p>
               <p>Sed ne foeminas quidem ab hoc studii genere alienas fuisse monstrabimus.</p>
               <p>Traditum est hanc ipsam (cuius modo mentionem fecimus) sanctam Dei Genitricem
                        Virginemque Mariam ab hora diei nona usque ad occubitum solis lectionibus
                        Veteris Instrumenti sese exercuisse; ut scias huic rei tempus certum decerni
                        oportere, sicuti et orationi cęterisque huiusmodi negociis. Nam ut arborum
                        fructus, qui statutis diebus proueniunt, paulatim aucti dulcescunt, qui
                        autem pręcoces uel serotini, id est, non suo tempore apparent, sępe decidui
                        sunt et prius corrumpuntur quam ad maturitatem peruenerint, ita religiosę
                        actiones, ordine seruato, iuuant: confuso, tedium sui faciunt et plerunque
                        mentis affectum languere cogunt.</p>
               <p>Ei curę nocturnum tempus Syluia, Ruffini, Alexandrię pręfecti, soror,
                        dedicauerat. Quam quidem eloquentissimam fuisse aiunt et, cum in eremo
                        Thebaidis uitam duceret, fama sanctitatis plurimum claruisse. In solitudine
                        ergo inuenerat, quemadmodum sola non esset, eorum consuetudine ac
                        familiaritate utens, quorum in Deum pietatem lectitando consyderabat,
                        consyderando emulabatur, emulando ęquabat.</p>
               <p>Cęcilia Romana, patritii quidem generis uirgo, sed fidei claritate superans
                        genus, dicitur Euangelicum codicem nunquam a se dimisisse et, si quo illi
                        eundum esset, in sinu repositum secum tulisse, colloquiis eius in Scripturis
                        assidue fruens, quem gestabat in pręcordiis. Sic castitatem conseruauit, sic
                        ad martyrii palmam peruenit tormentorumque acerbitatem forti animo <pb n="1-418"/> pertulit, dum ad Christum festinat, cuius dulcedine quotidie
                        aliquid de illo legens capta fuerat.</p>
               <p>De Marcella uero, uidua nobili ac sancta foemina, Hieronymus sic ait:
                        Diuinarum Scripturarum ardor incredibilis ei semper cantabat: <q>In corde
                            meo abscondi eloquia tua, ut non peccem tibi. </q>Et illud de beato
                        uiro: <q>In lege Domini uoluntas eius, et in lege eius meditabitur die ac
                            nocte. </q>Meditationem legis non in replicando, quę scripta sunt (ut
                        Iudeorum existimant pharisei) sed in opere intelligens, iuxta illud
                        Apostolicum: <q>Siue comeditis siue bibitis siue aliud<ref target="#d3e2305"/>
                     <note xml:id="d3e2305" ana="editor" resp="BG">* add.</note>
                            quid agitis, omnia in gloriam Domini facite.<ref target="#d3e2308"/>
                     <note xml:id="d3e2308" ana="editor" resp="BG"> ** corr. ex<q>
                                    facientes</q>
                     </note>
                  </q>Et Prophetę uerba dicentis: <q>A mandatis tuis intellexi. </q>Vt,
                        postquam mandata complesset, tunc se sciret mereri intelligentiam
                        Scripturarum. Quod et alibi legimus, quia coepit Christus facere et docere.
                        Erubescit enim quanuis pręclara doctrina, quam propria reprehendit
                        conscientia frustraque eius lingua prędicat paupertatem et docet elemosinas,
                        qui Croesi diuitiis tumet uilique opertus palio pugnat contra tineas uestium
                        sericarum. Hęc ille.</p>
               <p>Sed idem et ad Furiam uiduam scribens: Post Scripturas sanctas, inquit,
                        doctorum hominum tractatus lege, eorum duntaxat, quorum fides nota est. Non
                        necesse habes aurum in luto quęrere: multis margaritis diuenditis unam
                        redime margaritam!</p>
               <p>Illi ergo haud immerito reprehendendi sunt, qui gentilium poetarum nęniis
                        figmentisque deliniti ne respicere quidem ad Scripturas sacras uolunt.
                            <q>Delegerunt sibi magistros </q>(ut Apostolus ait) <q>prurientes
                            auribus et a ueritate quidem auditum auerterunt, ad fabulas autem
                            conuersi sunt. </q>Et tamen eo impudentię processere, ut se doctos
                        putent, cum mendacia didicerint. Sed esto eruditorum famam consecuti sint,
                        apud omnes magnę ęstimationis habeantur, ab omnibus ubique prędicentur!
                        Nunquid uita defunctis, cum ad inferos descenderint,<pb n="1-419"/> inter
                        tormenta horribilesque cruciatus uacabit post se relictę laudis nuncios
                        audire et non magis magisque affligentur earum rerum recordatione, quibus
                        effectum est, ut ad tam miserandę sortis perpetuam infelicitatem
                        deuoluerentur? Quam tunc uellent animarum suarum saluti, non inani glorię
                        comparandę operam impendisse, cum iam pro cantu personatus fletus et pro
                        cythara dentium stridor, cum iam pro iocis et lusibus et risu prement
                        tenebrę, torrebit ignis, rodet uermis, nunquam conquiescent dira atque
                        horrenda supplicia. Hic fructus, hęc merces operis eorum erit, qui poesim
                        pręponunt Euangelio, id est, Barrabam Christo. Non me quidem fugit quosdam
                        sanctorum multa etiam uersibus lusisse, sed quę ad Christianum dogma
                        pertineant, non quę sapiant gentilitatem. Procul est ab ore eorum Saturnus,
                        Iuppiter et Mars cęteraque non numina, sed portenta, quę Christianę
                        religionis assertores, ut adorarent, nullis minis, nullo unquam supplicio
                        compelli potuerunt. Nobis, si quos aliquando uel poeticę fabulositatis uel
                        mundanę sapientię libros euoluere cupido incesserit, enitendum erit, ut
                        inutili delectatione penitus seclusa id solum exquiratur, quod pię
                        institutionis disciplinam iuuare possit. Itaque secernenda erit a uoluptate
                        continentia, a lasciuia honestas, ab omni uitio uirtus. Zizania paleęque
                        leues in fasciculos colligendę ad comburendum, triticum uero in horreum ad
                        salubrioris uitę usum recondendum. Neque tamen his contenti, Domini nostri
                        sermones, in quibus perfectę consummatęque iustitię certissima documenta
                        sunt, die ullo uel legere uel audire prętermittamus. Quoties ab iis
                        discedimus, toties periclitamur, ne in sempiternę perditionis baratrum
                        corruamus. Horrent uerba, iacet oratio. Sed si mature discutiantur, nihil
                        est eorum pręstantia sublimius, autoritate grauius, traditione uerius,
                        pręceptione iustius, sensu suauius, pollicitatione felicius. Abest quidem
                        nimis compti eloquii lenocinium et elaboratę dictionis ornatus, quoniam sua
                        synceritate satis nitida ueritas non indiguit fuco alieno. Et quod ęque <pb n="1-420"/>ad omnes pertinebat, communi sermone triuialibusque uerbis
                        exponendum fuit. Alioquin alii non intelligerent, aliis autem daretur
                        calumnię locus, qua credentium numerum argutę potius facundię quam rectę
                        fidei ascribere conarentur.</p>
            </div>
            <div type="caput" n="6">
               <head>Caput VI / DE FIDE VNIVS DEI CONTRA GENTILES</head>
               <p>Quam ipsam fidem nos peropportune nunc more nostro exemplis astruere
                        pergemus, nequis in scrupulum aliquem incidat infidelitatis, cum nusquam
                        plus periculi sit. <q>Impossibile enim est </q>(ut Apostolus ait) <q>sine
                            fide placere Deo.</q>
               </p>
               <p>Per hanc autem primum placuit pater noster Abraham. Cum enim promissiones
                        seminis sui, id est, Christi, in quo benedicendę omnes nationes erant,
                        accepisset, sic de illo scriptum legimus: <q>Credidit Abraham Deo, et
                            reputatum est ei ad iustitiam. Non est autem scriptum tantum propter
                            ipsum, </q>inquit Apostolus, <q>quia reputatum est illi ad iustitiam,
                            sed et propter nos, quibus reputabitur credentibus in eum, qui
                            suscitauit Iesum Christum nostrum a mortuis, qui traditus est propter
                            delicta nostra, et resurrexit propter iustificationem nostram.</q>
                  <pb n="1-421"/>Ad hęc, fidei ueritatem sępissime apertissimeque ostendit
                        errantium pertinax contentio.</p>
               <p>Moysi signa et miracula diuinitus operanti cum diu restitissent Pharaonis
                        malefici incantatores, uicti tandem confitentur dicentes: <q>Digitus Dei est
                            hic. </q>Pharao, qui credere noluit, periit. Fidelibus uero mare ipsum
                        discussis aquis, ut illęsi euaderent, siccum prębuit iter fideique uirtutem
                        etiam insensibilia senserunt, Pharaonis duritia non admisit. In aquis maris
                        Pharao, in aquis baptismi diabolus interiit, credentes uero saluati sunt.</p>
               <p>Helias quoque propheta cum prophetis idoli Baal contendens coram Achab rege
                        in monte Carmeli, ut eos, qui auersi erant, reuocaret, ita conuenit, uti
                        duos boues in frusta concisos super geminam lignorum struem separatim
                        componerent offerentes holocausta pro se quisque Deo suo. Et cuius Deus
                        ignem mitteret ad perficiendum sacrificium, is esset omnium Deus, aliis diis
                        repudiatis. Sacerdotibus ergo Baal et prophetis nomen dei sui a mane usque
                        ad meridiem frustra inuocantibus, ubi ad Heliam sors inuocandi peruenit,
                        struxit altare de lapidibus, fossa circumdedit, ligna cum carnibus
                        superposuit, omnia aquis perfundi, donec fossa impleretur, iussit. Et cum
                        Deum Abraham et Isaac et Israhel inuocasset, illico ignis e cęlo delapsus
                        carnes, ligna, lapides aquamque et omnem fossę limum hausit atque absumpsit.
                        Quo miraculo commotus populus, et in Deum uerum credidit et Helię, seruo
                        eius, obediuit, mactans prophetas Baal, Deo uolente, ut, qui mortiferum
                        idolorum cultum aliis persuaserant, impietatis crimen morte luerent. Et
                        quoniam propter illorum flagitium atque scelus diutina siccitate (annos enim
                        tres et menses sex non pluerat) omnia in agris exaruerant, orante Helia
                        Dominus dedit pluuiam et terra protulit fructum. Fides restaurauit, quod
                        uastauerat perfidia.</p>
               <pb n="1-422"/>
            </div>
            <div type="caput" n="7">
               <head>Caput VII / DE FIDE CHRISTI CONTRA IVDEOS</head>
               <p>Credere deinde in Iesum Christum, Dei Filium, patribus promissum, nobis
                        datum, et quicquid de illo apostolica autoritate sancitum firmatumque esse
                        nouimus, quam certum atque indubitatum sit, cum ueterum prophetarum iam
                        impleta uaticinia, tum quotidiana pene miracula, tum etiam itidem, ut supra,
                        multorum in diuersum agentes, eiectę tamen explosęque sententie docent.</p>
               <p>Primus ergo religionis nostrę propugnator Stephanus, cum signa et prodigia
                        faceret in populo, infidelium in se inuidiam concitauit. Conspirant omnes de
                        synagoga Libertinorum, Cyrenensium, Alexandrinorum, Cilicum et Asiaticorum,
                        ut inita cum illo disputatione fidem ab illo prędicatam, quoquo modo
                        possint, sugillent. Nec tamen resistere potuerunt sapientię et spiritui, qui
                        in sancto loquebatur. Et dum pudet tam multos ab uno superatos, innocentem
                        blasphemię aduersus Moysen insimulant. Postremo, quem argumentis uincere non
                        poterant, ui opprimunt et lapidibus obruentes enecant. Tantum autem
                        profecerunt, ut, nisi sic egissent, minus patuisset eos de fide disceptando
                        succubuisse. Obstinatorum enim est, cum ratione nequeunt, malignitate
                        contendere. Sed si fidelis cęlos ad se suscipiendum apertos uidit, quis
                        dubitat, quin infidelibus ad eos deglutiendos aperiatur infernus?</p>
               <p>Nec tamen omnes usque adeo obfirmato nisu repugnarunt, ut non quam plurimi
                        eorum uictos se faterentur ueritatique concederent. Nam (ut Lucas de
                        apostolorum gestis scribens testatur) Petro Hierosolymis <pb n="1-423"/>Christum euangelizante die uno tria milia hominum baptizati sunt, et
                        quidem in tanta fidei unitate, ut omnia inter eos communia haberentur.
                        Altero etiam die eorum, qui Christo credidere, quinque milium numerus fuit,
                        in dies pręterea crescente multitudine de Synagoga ad Ecclesiam, de
                        circumcisione ad baptismata confluentium.</p>
               <p>Sed dicet aliquis ueritatis calumniator facile fuisse rudem plebeculam uerbis
                        decipere, suasione supplantare. Quid Paulus in Lege doctissimus, qui prius
                        spirans minarum et cędis in Christi discipulos erat, nonne mox conuersus
                        eorum, quos persequebatur, factus est socius, collega, coapostolus? Nonne
                        synagogas ingressus prędicauit, quod Iesus esset Christus, Dei Filius?
                        Denique, qui prius in gratiam Iudeorum uinciebat Christianos, idem deinde
                        pro Christianis confundebat Iudeos, qui Damasci erant. Qui cum, quod
                        responderent, non habuissent, in necem illius coniurarunt. Sed qui iam
                        apertis mentis oculis Christum aspiciebat, nullis minis, ne illum
                        prędicaret, coerceri poterat atque in ipsum, qui uita est, credens mortem
                        non pertimescebat.</p>
               <p>Contendit cum illis et Syluester pontifex, sed ita felici successu, ut
                        superatos baptizaret. Hic primus Romanum imperium Christo subdidit,
                        Constantino cęsare in fidem recepto. Constantini uero mater Helena, cum
                        esset in Bithynia, ut conuersionem filii audiuit, eidem scripsit se quidem
                        gaudere, quod idola uana reliquerit, sed moleste ferre, quod hominem
                        crucifixum adorare maluerit quam deum Iudeorum. Postremo, cum, utra eorum
                        uera esset opinio, disceptatione dirimi placuisset, Helena Romam rediens
                        phariseorum scribas in Lege peritos secum aduexit. Ex his duodecim
                        pręstantissimos delegit uni Syluestro aduersaturos. Causę cognitio alienę
                        sectę uiris defertur, ne iudicium suspectum foret, id est, gentilibus
                        philosophis Cratoni Zenophiloque. Quibus tandem Syluestri rationes
                        approbantibus uentum est ad experientiam miraculorum. Iudeus Zambri magicis
                        incantationibus taurum ferocissimum repente <pb n="1-424"/>corrui mortuum
                        fecit, sed eundem Syluester Christum suum precatus, et uiuum et mansuetum
                        reddidit, quod ille efficere nequibat utpote mortis, non uitę scientiam
                        tenens. Omnes ergo se uictos fatentes ipsi Syluestro consensere et Iesum,
                        quem modo calumniati fuerant, sancte colere atque adorare coeperunt.
                        Impletum est illud Esaię uaticinium dicentis: <q>Venient ad te curui filii
                            eorum, qui humiliauerunt te, et adorabunt uestigia pedum tuorum, qui
                            detrahebant tibi.</q>
               </p>
               <p>Constantinus pręterea Christiano nomini templa posuit, dona contulit, urbem,
                        oppida, agros cessit. Quod idem propheta pręuiderat futurum sic olim ad
                        nostram hanc nouam Hierusalem loquens: <q>Aedificabunt filii peregrinorum
                            muros tuos, et reges eorum ministrabunt tibi. </q>Et iterum: <q>Suges
                            lac gentium, et mamilla regum lactaberis. </q>Tunc primum quidem Roma
                        ipsa Ecclesię iugum suscepit, multo felicius iam Christo seruiens quam
                        quondam orbi terrarum imperitans.</p>
               <p>Basilius Magnus eo quidem maior, quod iam desperatę pertinacię uirum
                        euidentissimi tandem experimenti argumento ad credulitatem egit. Cum enim
                        morbo grauiter affectum Ioseph, Iudeus medicus, adiens, deprehensis mortis
                        signis, eum uesperi illius diei decessurum dixisset: Quid, inquit, si et
                        alterum diem superuixero? Ille tunc Christianum fore, cum id contigisset,
                        respondit. Igitur Basilius non uitę suę in terris producendę, sed salutis
                        proximi cupidus, orando a Domino impetrauit exitus dilationem. Maneque hora
                        tertia sanus de lectulo consurgens ad ecclesiam uenit ac Iudeum tanto
                        miraculo stupentem baptizauit. Et quem sępe antehac testimoniis conuictum
                        Scripturarum flectere nequiuerat, fidei tandem uirtute molliuit. Mox deinde
                        ad stratum suum rediens extemplo expirauit, ita ut dubium non sit, quin hora
                        illa, qua prędictum erat, fuerit moriturus, nisi mortis suę mora uitam
                        medico esset allatura.</p>
               <p>Iosephi huius cęterorumque conuersionem minus mirabitur, qui animum
                        attenderit, quod Ioannes Damascenus, Mesuę Iudei filius, Iudeorum omnium <pb n="1-425"/>doctissimus, Hebreis Gręcisque litteris ęque eruditus, nemine
                        cogente, contulerit sese ad Christianitatem. Nunquid nesciuit Legem?
                        Ignorauit prophetas? Non intellexit Psalmos? Immo, quia ista omnia
                        percalluit, ideo credidit in eum, quem in iis scriptum reperit, ipso
                        dicente: <q>Scrutamini Scripturas! Illę sunt, quę testimonium perhibent de
                            me. </q>Et iterum: <q>Si crederetis Moysi, crederetis forsitan et mihi.
                            De me enim ille scripsit. </q>Signanter, ut mihi uidetur, dixit
                        forsitan. Sciebat enim quosdam ex illis futuros, qui etiam Moysi credentes
                        magis eligerent obstinatione sua perire quam Christum a Moyse et prophetis
                        pręmonstratum confitendo suscipere et per eum saluari. <q>Neque enim est
                            aliud nomen sub cęlo datum hominibus </q>(ut Petrus apostolus ait) <q>in
                            quo oporteat nos saluos fieri.</q>
               </p>
            </div>
            <div type="caput" n="8">
               <head>Caput VIII / DE FIDE CHRISTI CONTRA GENTILES</head>
               <p>Vicimus Iudeos. Nunc uertenda est acies aduersus gentilium fatuitatem, quorum
                        dii demonia erant. </p>
               <p>Bartholomeo apostolo in partibus Indię templum ingresso idolum Astaroth
                        desiit responsa dare atque obmutuit. Demum iussu apostoli se non deum, sed
                        diabolum esse, seductorem hominum, confiteri coepit, ut, cum sibi cultum
                        diuinum exibuerint, secum simul ad <pb n="1-426"/> inferna corruant. Tunc
                        rursum iubente apostolo simulachrum in puluerem redigitur, teterrimus demon
                        catenis circumligatus uisibiliter apparet omnibusque palam fit, quam
                        peruersa hactenus fuerit eorum religio. Ille magno et horrenti edito ululatu
                        e medio abiit, populus conuertitur, templum Deo uero dedicatur,
                            Polemius<ref target="#d3e2419"/>
                  <note xml:id="d3e2419" ana="editor" resp="BG">*corr. ex<q> Polemus</q>
                  </note> rex baptizatus relicto regno apostolum sequitur; ut in paupertate
                        Christum adoret, qui in diuitiis et potentatu adorauerat diabolum.</p>
               <p>Ephesii quoque fidem a Ioanne apostolo prędicatam recepturi, ut eam signis
                        approbaret, petierunt. Qui Christi nomine inuocato uetustum Dianę templum
                        ruere fecit, ut, in qua illi plus confidebant, minus pro ipsis ualere
                        intelligerent, quando quidem semetipsam dea defendere nequibat. Aristodemus
                        uero, templi antistes, adhuc incredulus aliud etiam experimenti genus
                        perquisiuit. Venenum propinat, quo dudum capitis reos necauerat. Id acceptum
                        apostolus hausit inoffense. Et impletum est, quod Dominus noster de
                        credentibus prędixerat: <q>Et si mortiferum quid biberint, non eis nocebit.
                            </q>Ipsos insuper, qui necati fuerant, ad uitam reuocauit. Tunc
                        demum Aristodemus et, qui spectaculo aderat, consul reliquumque uulgus,
                        derelicta idolorum superstitione, ad salutis lauacrum confugerunt et
                        apostoli iussu per omnem Asiam euersis deorum simulachris crucis uexillum
                        errexere, cum iam compertum haberent uerbum crucis pereuntibus quidem
                        stulticiam, his autem, qui salui fiunt, Dei uirtutem esse.</p>
               <p>Aretii uero Tiburtius pręfectus Pergentinum et Laurentinum fratres, ne
                        Christum prędicaren±, suasionibus primum blanditiisque lactat. Vbi id parum
                        successit, comprehensos fustibus uerberari iussit; uerberantium brachia
                        aruerunt. In carcere conclusis cibum denegat; ab angelo aliti sunt. Eductos
                        super candentes prunas ambulare nudis pedibus cogit; ut super harenam ierunt
                        illęsi. Allato Iouis simulachro, ut adorarent, <pb n="1-427"/> minaciter
                        hortatur. Illis autem Iesum inuocantibus ęneus Iuppiter in puluerem solutus
                        periit. Parum nempe fuerat Tiburtii sęuitiam immanitatemque calcasse, nisi
                        et deos eius contriuissent. Multi gentiles, cum illos diis suis fortiores
                        uidissent, ad Christum conuersi sunt. At impiissimus tyrannus capite eos
                        postremo cędi iussit, nullo tamen manifestiore indicio uictum se ostendens,
                        uiuere permissurus, quos occidit, si uicisset.</p>
               <p>Augustinus preterea, Anglorum episcopus, a Gregorio pontifice (ut Beda
                        tradit) in Britanniam missus, cum Iesum, Dei Filium, asseruisset, Edilbertum
                        regem magnamque procerum eius partem credentes baptizauit. Cęterum multis
                        adhuc religioni refragantibus cum idolorum pontificibus contendit. Qui
                        quoniam satis firmam rationem, qua causam suam tueri possent, non habebant,
                        miraculis certare decernunt. Atque oculis captum quendam in medium
                        producunt, nescientes minus ueri se uidere quam ille lucis. Pro eo, ut uisum
                        reciperet, supplicarunt diis; quasi uero lapides preces possent audire et
                        non etiam ipsi cęci, insuper et surdi et muti essent. Cum ergo cura laborque
                        eorum omnis incassum recidisset, Augustinus Christum suum deprecatus, sine
                        cunctatione hominem sanum reddidit et reliquam plebem eo signo conuertit,
                        Britanniam totam erripiens diabolo et subiiciens Christo. <q>Tunc terra illa
                            inculta </q>(iuxta Ezechielem) <q>facta est ut hortus uoluptatis,
                        </q>iam exhuberans fructibus salutis.</p>
               <p>Quid de Mutio abbate dicemus? Qui dum esset gentilis, natura ferox et
                        latrociniis deditus, ita ut etiam sanctorum delubra expoliando prophanaret,
                        uidit tandem in quiete uirum forma habituque augustiore quam humano,
                        comminantem sibi necem, nisi protinus a flagitiis sacrilegioque se
                        submoueret. Cumque pauore perculsus repente euigilasset, nihil moratus ad
                        ecclesiam confugit et baptismate suscepto eremum petiit. Tantęque
                        sanctitatis fama breui illustratus est, ut aliquando iter faciens solem
                        stare (sicut de Iosue et Ezechia legimus) fecisse feratur. Iactent se
                        gentiles Romani orbem <pb n="1-428"/> subegisse terrarum, uirtute ac robore
                        ante omnes semper stetisse; syderibus imperare non nisi fidelium fuit.
                        Pręter hęc etiam, licet populus Romanus omnes reliquas nationes suo
                        subiecerit imperio lateque dominatus sit, fidem tamen Christianam euertere
                        (cum maxime conaretur) non potuit. Cędes passim in Christianos sęua atque
                        horrenda peragebatur, sed interdum et ii, qui eos cędebant, repente mutati
                        conuertebantur et iam credentes in martyrum numero censeri gaudebant. Ita
                        unius supplicium conuersionis multorum causa erat. Videbant enim signa inde
                        sequi, pro quibus uitam hanc deseri non graue uidebatur, sed iocundum. Aut
                        si nihil uiderint (ut quidam calumniati sunt) maius profecto miraculum est
                        nullo apparente miraculo simplici nudoque sermoni credidisse mundum et ipsos
                        quoque Romanos imperatores iis tandem cessisse, quos disperdere decreuerant.
                        Qui cum omnium potentissimi essent, totis uiribus persequebantur pauperculos
                        homines, inermes, nudos, non repugnantes, sed occidi pro Christo cupientes.
                        Et ecce persequendo, torquendo, occidendo uicti sunt. Quam enim religionem
                        diis suis obsequendo delere nitebantur, eandem contempta inanium deorum
                        cultura ultro susceperunt. Neque illis rubori fuit fidem Christi palam
                        profiteri, quam palam oppugnantes expugnare nunquam potuerunt. Reliquum est,
                        ut tanto triumpho lęti ac gestientes concinamus: <q>Omnes dii gentium
                            demonia, Dominus autem cęlos fecit.</q>
               </p>
               <pb n="1-429"/>
            </div>
            <div type="caput" n="9">
               <head>Caput IX / DE FIDE CHRISTI CONTRA MAGOS</head>
               <p>At quoniam non defuerunt, qui Christicolarum supra humanam naturam uirtutem
                        magicę arti deputarent, operęprecium est referre, qualiter ab his magi
                        quoque ipsi confutati sint, ut appareat non fuisse maleficia, quibus etiam
                        maleficiorum magistri succubuerunt.</p>
               <p>Magorum igitur princeps Simon Samaritanos pręstigiis dementabat et eo
                        temeritatis proruperat, ut se Dei uirtutem magnam diceret. At cum Philippus
                        diaconus illo accessisset et Euangelium Christi miraculorum operationibus
                        confirmasset, Samaria uerbum Dei accepisse dicitur et ad baptismum simul
                        uenisse. Nonne ideo, quia maiora quędam certioraque in discipulo Domini
                        deprehendit quam deprehenderat in mago? Qui ubi se Philippo longe inferiorem
                        uidit, et ipse credere se dixit, baptizari uoluit, non fidei ardore, sed
                        operum, quę ipse facere nequibat, cupiditate, ratus recepto baptismate se
                        etiam ęque grandia admirandaque facturum.</p>
               <p>Venit deinde Petrus, et cum baptizatis manum imposuisset, acceperunt Spiritum
                        Sanctum. Hinc Simon offerre pecuniam coepit, petens sibi potestatem dari
                        Spiritum Sanctum conferendi, cui uellet. Nunquid igitur magus apostolus, cui
                        Simon supplicat et se quidem non habere, quod ille habebat, auidius poscendo
                        manifestat? Pecuniam autem offert sperans, si petita obtineat, multum se
                        inde lucri facturum. Sed qui spiritalia credentibus gratuito erogabat,
                        maledixit procacis hominis peruersam nequitiam, qua ille donum Dei pecunia
                        parandum putauit. Qualis ergo arbor, talis et fructus <pb n="1-430"/>eius:
                        in malefico infirmitas et auaritia, in Christi seruo uirtus et pecuniarum
                        contemptio.</p>
               <p>Post hęc Simon (ut quidam scriptores asseruerunt) de Samaria Romam una cum
                        suis maleficiis se transtulit. Et cum eodem loci Petrus et Paulus
                        aduenissent, cum ipsis coram Nerone miraculis certauit. Denique se relictis
                        terris cę1um petiturum dicens, a spiritibus immundis in aera ferebatur
                        iamque fere omnes Simonem uere Deum esse acclamabant. Tunc in tanto
                        errantium periculo apostoli minime cunctandum rati spiritibus in nomine
                        Christi pręceperunt, ut illum dimitterent. Itaque demonum auxilio destitutus
                        pręceps ad terram corruit ac repentino ellisu extinctus, qualis ipse Deus
                        esset, ostendit; dignus certe, qui sic interiret, ne illi, quos maleficis
                        incantationibus deluserat, perniciosa credulitate perirent.</p>
               <p>Paulus apostolus, cum Paphum applicuisset, Bariesum<ref target="#d3e2472"/>
                  <note xml:id="d3e2472" ana="editor" resp="BG">*corr. ex
                                <q>Barrieum</q>
                  </note> Elymam magum, qui Paulum, Cypri proconsulem, a fide auertere
                        moliebatur, cęcitate damnauit, ut nec solem hunc super iustos et super
                        iniustos orientem posset aspicere, qui tam auersus abibat a sole iustitię.
                        Proconsul autem apostolum secutus magum contempsit nec in illo ueritatis
                        lumen esse iudicauit, qui oculorum lumen amittere dignus fuit, sed in illo,
                        qui, dum ueritatem doceret, eum, qui ueritati repugnabat, in tenebris
                        reliquit.</p>
               <p>Philetes quoque, Hermogenis magi discipulus, cum Iacobo Maiore de fide
                        certamen iniit. Victus autem credidit et ad magistrum suum reuersus: Magus
                        abieram, inquit, redeo Christianus. Indignatus Hermogenes Phileten, ubi
                        constiterat, incantationibus fixit, ita ut se loco mouere non posset. Tunc
                        apostolus sudariolum suum misit, cuius tactu liberatus Philetes, discipulum
                        diaboli relinquens, adhesit discipulo Christi. Rursum tamen Hermogenes
                        imperat spiritibus, ut extemplo ambos coram se uinctos sisterent. Sed in
                        foueam, quam <pb n="1-431"/>fecit, ipse incidit. Profecto enim spiritus ne
                        tangere quidem Dei seruos potuerunt. Supra illos in aera pendentes fremebant
                        ac lamentabantur, quod ab Hermogene missi, ut eos ligarent, ipsi igneis
                        catenis ligati ibidem detinerentur. Expediti tandem, et apostolo quam mago
                        obsequentiores facti, Hermogenem ipsum uinculis complicatum in medium
                        adducunt, nihil pręterea ei mali inferre iussi. Qui deinde libertati
                        redditus, ab apostoli latere discedere non audebat, nequid grauius a
                        demonibus pateretur, donec baculo eius accepto abiit securus, plus iam
                        confidens apostoli ligno quam ueneficiis suis. Conuersus igitur maleficę
                        artis libros flammis tradidit, et se fidei Christi, satis expertus nihil ea
                        neque uerius neque fortius mortalibus datum.</p>
               <p>Ad Taurinum, Aurelianensem episcopum, magos Cambisem et Zamrim cum discipulis
                        irruisse legimus, ut eum interimerent, quoniam cum uiuente contendere neque
                        dictis neque factis poterant. Illo autem sese crucis signo muniente
                        diuinitus inhibitos, ne propius accederent, et ob id magis furore concitatos
                        sibimetipsis mortem consciuisse. Confer nunc cum magorum uanitate crucis
                        uirtutem! Illa sibi seruientes occidit, hęc a cędis periculo liberauit. Quam
                        rem etiam maleficorum discipuli consyderantes Christiani facti sunt et
                        sanctum, quem capitali odio persecuti fuerant, reuereri coeperunt.</p>
               <p>Cyprianus Damascenus, primum quidem magus et gentilis, deinde uero episcopus
                        Christique martyr. Cum enim totis maleficorum uiribus Iustinam uirginem in
                        amorem Agladii<ref target="#d3e2487"/>
                  <note xml:id="d3e2487" ana="editor" resp="BG">* corr. ex <q>Aglai</q>
                  </note> iuuenis, qui eam deperibat, pellicere molitus fuisset et demones re
                        infecta reuersi nullum sibi in ipsam peccandi locum relictum dixissent, eo
                        quod crucis munimine Christiana foemina castitatem suam protegeret, continuo
                        relictis demoniis Christianorum religionem sequi decreuit. Baptizatus ergo
                        tantum fide et sanctitate profecit, ut ad episcopatum <pb n="1-432"/>promoueri meruerit et martyrio coronari. Idem igitur, qui magus foeminam
                        uincere nullo modo potuit, Christianus factus tyrannorum tormenta facile
                        superauit.</p>
            </div>
            <div type="caput" n="10">
               <head>Caput X / DE FIDE CHRISTI CONTRA PHILOSOPHOS</head>
               <p>Subiugatis magis congredi nunc cum philosophis pergamus, ut et hi discant,
                        quia, quod stultum est Dei, sapientius est hominibus, et quod infirmum est
                        Dei, fortius est hominibus.</p>
               <p>Dionysius Aeropagita, cum apostoli Pauli prędicationes audisset et ea, quę
                        sibi iam similia ueri uidebantur, credere adhuc dubitaret, uerbis fidem se
                        habiturum dixit, si Paulus cęco, qui forte aderat, Christi inuocatione uisum
                        restituisset. Tunc ille: Ne me, inquit, magico carmine usum, Dionysi,
                        suspicari possis, tute ipse accedens cęco illi iube, ut uideat in nomine
                        Domini Iesu Christi. Id ubi peregisset prospero euentu, protinus Areopagum
                        reliquit atque apostolum secutus et ipse Christum prędicare gentibus coepit,
                        tanta constantia, ut sęuientes tyrannos nihil timeret et mori pro Christo
                        cuperet, quando quidem illi ratio iam constabat beatos esse mortuos, qui in
                        Domino moriuntur.</p>
               <p>Basilius ille Magnus, cum esset gentilis et bonarum artium apprime eruditus,
                        inter conflictantes <pb n="1-433"/> philosophorum sententias nihil certi
                        asserentium nutabat, donec ab Athenis transiens in Aegyptum, explorato
                        philosophię nostrę sensu, Christo credere coepit. Inde reuersus
                            Eubulum<ref target="#d3e2508"/>
                  <note xml:id="d3e2508" ana="editor" resp="BG">* corr. ex <q>Eubolum</q>
                  </note> pręceptorem suum de ratione uerę sapientię disputando superauit et
                        ad Domini nostri cultum conuertit. Reperit ergo Basilius in Ecclesia, quod
                        in Academia non poterat reperire, et discipulos docuit, quod non didicerat a
                        magistro. Dum autem uterque Hierosolymis a Maximino episcopo baptizaretur,
                        circumfusos lumine uiderunt, qui aderant, eaque res indicio fuit eos antehac
                        ueri ignoratione in tenebris fuisse.</p>
               <p>Constantinus imperator ob Christi cultum, quoniam nouam religionem in rem
                        publicam Romanam inducere piaculare uidebatur, a philosophis redargutus diem
                        constituit, quo cum Christianis ad rem inter se contentione discutiendam
                        conuenirent, ut hi, qui probabiliora in medium attulerint, cęteris sequendi
                        autores fierent. Id agebatur Byzantii. Aderat Alexander episcopus, mundanę
                        quidem sapientię non satis gnarus, sed morum sanctitate pręstans. Is cum
                        disputaret, uni ex philosophis dicere paranti in nomine Christi silentium
                        imperauit. Cumque ille ueluti elinguis ne uerbum quidem proloqui potuisset,
                        manum Alexandro dedit uictum se confitens. Reliqui miraculo conuersi
                        sepositis altercationibus uolentes fidem receperunt, ac si et ipsi Dominum
                        audissent dicentem: <q>Si mihi non creditis, operibus credite!</q>
               </p>
               <p>Maxentius quoque imperator, cum esset Alexandrię et Christianos ad
                        sacrificandum diis cogeret, Catharinam uirginem, ne eximium formę eius
                        decorem sęuiendo deformaret, a fide Christi philosophorum suasionibus auerti
                        cupierat. Igitur ex omnibus prouincię oppidis quinquaginta sapientissimos
                        deligi curauit, qui illam respondere paratam impugnarent. Ferunt ita tunc
                        locutam, ut omnium animos in stuporem uersos tandem ad credulitatem
                        induxerit. Immanissimus tyrannus <pb n="1-434"/>credentium ceruicibus cum
                        gladio imminebat, illi uero maluerunt iugulum prębere ferienti quam cognitę
                        iam et perceptę contradicere ueritati, ea et certissima et saluberrima esse,
                        quę a uirgine didicerant, affirmantes: Vna ergo ancilla Christi disputando
                        uicit, quos tota Platonis Academia uincere non potuisset.</p>
            </div>
            <div type="caput" n="11">
               <head>Caput XI / DE FIDE CHRISTI CONTRA HERETICOS</head>
               <p>Deuictis etiam mundanę sapientię professoribus reliquum est, ut cum hereticis
                        confligamus. Qui superseminantes zizania in medio tritici subuertere
                        Scripturas conati sunt, sensum deprauare, ueritatem polluere, sectas
                        impiissimi erroris perniciosissimęque doctrinę inducere.</p>
               <p>Alexander, episcopus Constantinopolitanus, Constantini Augusti temporibus,
                        cum Arrium heresiarcham publice argueret ac proinde orta plurimorum
                        utriusque partis contentione sedari tumultus non posset, Dominum orauit, ne
                        Ecclesię suę catholicę fidem impiis ludibrio esse pateretur. Vix ipse preces
                        finierat, cum Arrius dysenterię morbo laborare coepit. Et dum citam
                        torminibus aluum exonerare uellet, intestinis profluentibus expirauit.
                        Reliquos obmutescere fecit timor atque <pb n="1-435"/>illum, quem prima
                        Nicena synodus damnauerat, etiam Dei iudicio damnatum omnibus palam fuit.</p>
               <p>Mattheus quoque Palmerius Florentinus in suo Chronicon libro testatur
                        Olympium quendam, Arrianum episcopum, quingentesimo decimo Dominicę
                        humanitatis anno, dum apud Carthaginem in balneis lauans sanctam Trinitatem
                        sacrilego ore lacessisset, tribus igneis iaculis ab angelo uisibiliter
                        percussum conflagrasse. Recte quidem tot ictibus scelestus ille interiit,
                        quot in Deo personas offenderat, quarum Trinitatem unius esse substantię
                        unus percussor iuxta fidei nostrę confessionem declarauit.</p>
               <p>Verum Dominus noster, ut fidei ueritatem ostenderet, sicuti sępe ab impiis
                        hereticis prauitatis poenas exegit, ita ab eorundem insidiis tutatus est
                        seruos suos.</p>
               <p>Ioannes Chrysostomus, episcopus Byzantinus, quoniam Gainę, militię magistro,
                        uolenti in dioecesi ipsius ecclesiam ponere Arrianorum obnixe restitit, ab
                        illo capitali odio petitus Dei beneficio protectus est. Gainas enim irę
                        impatiens quibusdam ex militibus suis negocium dederat, ut domum, in qua
                        Ioannes erat, noctu aggressi incenderent atque ipsum, si forte flammas
                        euasisset, ferro perimerent. Qui ubi domui appropinquassent, uisis circa eam
                        angelorum copiis territi fugam petierunt. Iterum nocte insequenti missi
                        eadem uisione repelluntur et re infecta ad Gainam redeunt. Postremo ipse
                        Gainas ratus episcopum conductitios habere; qui sibi pręsidio essent, cum
                        ualidiore militum manu ad eum inuadendum profectus est. Sed et ipse simili
                        modo perterrefactus celerius abiit quam uenerat. Et quoniam putauit
                        ciuitatem cum Ioanne stare, furore percitus perrexit in Thraciam, coegit
                        exercitum et reuersus deuastabat Byzantinum agrum, etiam urbi proxima
                        incursans. Arcadius uero imperator molestiam hanc absque hominum cęde
                        auertere cupiens, cum ad illum placandum legationem destinare uellet,
                        Ioannem ultro se offerentem misit. Eius aduentu Gainas consternatus humi
                        procidit et ab eo, quem interempturus <pb n="1-436"/>putabatur, ueniam
                        supplex petiit. Tum preda restituta amouit, exercitum matureque recessit,
                        tam deinde fauens Christianis, quam antea fauerat impietati perfidięque
                        Arrianę.</p>
               <p>Basilius etiam episcopus uere columna ignis (ut cuidam uisum fuit) calore
                        ęstuans charitatis, non est ueritus Valentem imperatorem increpitare, quod
                        ecclesiam quandam, quę Christianorum iuris erat, tradidisset Arrianis.
                        Sublatis iurgiis eo deducta est res, ut fidei periculum facerent. Clauserunt
                        ecclesię fores, decernentes, ut, ad quorum precationem per se patefierent,
                        illis eius possessio cederet. Arriani dies treis perpetuis supplicationibus
                        in cassum orarunt. Basilius uero, postquam precatus est, leui bacillo portas
                        tetigit dicens: <q>Attollite portas, principes, uestras, et eleuamini, portę
                            ęternales, et introibit rex glorię!</q> Et statim ac si uocem iubentis
                        sensu aurium, quas non habebant, percepissent, sic obsecundanter paruerunt.
                        Iccirco nemine refragante ecclesia adiudicatur Christianis. Et plerique
                        etiam Arrianorum relicta heresi fidelibus sese iunxere, quod solis illis
                        apertum esse cęli aditum dicerent, ad quorum inuocationem sic aperiri
                        ecclesię aditum uiderant.</p>
               <p>Sed mira profecto extitit pertinacia nonnullorum, qui ne signa quidem
                        uidentes conuerti uoluerunt.</p>
               <p>Copres presbyter, eremi Thebaidis cultor, cum quendam de grege Manicheorum
                        prauitatis suę contagione alios corrumpentem cohibere nullo modo posset;
                        aduocata populi concione pyram extrui iussit, proponens, ut, qui ipsorum
                        duorum ignem ingressus aduri nequiret, ei fidem omnes probatam haberent.
                        Manicheus, timidum animal, Copretem prius rem experiri petiit. Copres autem
                        in Domino confidens sine cunctatione in flammas irrupit. Ac qualis
                        intrauerat, talis exiit; non nidoris, non caloris molestiam sensit.
                        Dubitantem post hęc Manicheum auertentemque sese hi, qui spectaculo aderant,
                        ui corripientes in ignem impegerunt. Ardoris impatiens Copretis opem
                        implorauit et ab illo exemptus <pb n="1-437"/>periculum euasit. Sed tamen,
                        cuius uirtutem et tentando cognouit et inuocando confessus est et euadendo
                        sensit, eius credulitatem sequi noluit. Tanta iam mentem illius
                        pręoccupauerat insania, tantus furor. Itaque in malo perseuerans
                        thesaurizauit sibi iram in die irę.</p>
               <p>At non ita Ecclesię sanctę illustrator Augustinus. Qui in initio eadem heresi
                        pollutus, cum Ambrosium prędicantem audisset, perspexit errorem, in quo
                        erat, atque abiecit. Et tandem omnis expers ambiguitatis Christi suscepit
                        fidem iuxta traditionem catholicę religiositatis. Non signa requisiuit, non
                        experimenta tentauit; audiendo tantum agnouit ueritatem et de tenebris uenit
                        ad lucem. Denique eandem sectam illam, quam reliquit, nemo postea fortius
                        impugnauit, nemo acritas est persecutus. Peruersissima impietas, cuius
                        assertione tutam se putabat, eius confutationum telis confossa periit.</p>
               <p>Euticianę uero prauitatis error; quam Chalcedonensis synodus damnauerat,
                        etiam tunc manifesto apparuit, cum Anastasius Augustus, ut ab eo discederet,
                        summi pontificis Hormisdę denunciationibus monitus, sed obtemperare
                        negligens atque contemnens, fulmine ictus poenas dedit. Reliqui, ne idem
                        paterentur, catholicę fidei adherentes, ab eodem pontifice in Ecclesiam
                        recepti sunt. Non enim dubitarunt eam religionem esse uerissimam, pro qua
                        Deus ipse sic depugnaret, ut neque imperatoribus aduersus eam niti impune
                        esset.</p>
               <p>Summus quoque pontifex Agapetus Constantinopolim profectus, cum Iustinianum
                        Augustum adisset, uerbis aliquot ultro citroque habitis deprehendit illum in
                        hanc ipsam Euticetis heresim incidisse atque ait: Putaram me cum Iustiniano
                        loqui, non cum Diocletiano; aperte ostendens, quanta esset erroris huius
                        malignitas, ob quam solam mitissimum principem sęuissimo Christianorum
                        persecutori duxit comparandum. Veruntamen cum aliquandiu inter eos fuisset
                        disputatum, Augustus tandem pontificis sententię cedens catholicum se fecit.</p>
               <pb n="1-438"/>
               <p>Porro Anthemium<ref target="#d3e2570"/>
                  <note xml:id="d3e2570" ana="editor" resp="BG">* corr. ex <q>Antonium</q>
                  </note> episcopum de eadem prauitate publice conuictum, improbe tamen in
                        flagitio persistentem et ab Agapeto depositum, in exilium egit, suffecto in
                        locum suum sancto ac fideli uiro Menna. Sicque sapientissimus princeps, cum
                        fidei nostrę synceritatem paulo plenius didicisset, usque adeo approbauit,
                        ut et ipse correctus crederet et credere denuentem puniret.</p>
               <p>Magnum ea etiam res indubitatę fidei testimonium fuit, quam Cyrillus coram se
                        Hierosolymis ita actam tradidit. Post diui Hieronymi obitum heresiarcha
                        quidam Sabinianus opusculum execrandi dogmatis a se confectum, quo errori
                        suo adscisceret autoritatem, a Hieronymo editum asseuerabat. Eum autem
                        falsitatis palam arguens Syluanus, Nazarensis episcopus, proposuit
                        conditionem, ut, nisi librum illum die crastino ipse Hieronymus ostento
                        manifesto reprobasset, tum se poenam capitalem subiturum. Sin econtra, idem
                        supplicii pro mendacio Sabinianus referret. Qui cum tale miraculum nunquam
                        euenturum timeret, sed magis speraret Syluani exitio suam sententiam firmam
                        fore, accepit conditionem. Dies pręstituta uenit. Ad ecclesiam frequentes
                        conueniunt. Signum nullum apparet. Syluanus ex pacto ad supplicium poscitur;
                        prębet ceruicem, mori pro ueritate paratus. Sed pręsto illi fuit Hieronymus
                        cunctisque cernentibus tenuit spiculatoris manum iam ad feriendum errectam.
                        Mox ad hereticum conuersus acerrime illum increpuit, doli ac fallacię
                        accusans. Abiit uisio, et maius secutum est miraculum: Sabiniani caput,
                        nemine percutiente, ab humeris auulsum in terram procidit. Denique, qui
                        aderant, orthodoxi pro uictoria, quam paulo ante desperauerant, Deo et diuo
                        Hieronymo gratias egerunt. Reliqui ad Syluanum confugientes illius fidei
                        sese dedidere. Et perniciosissimus error (qui iam late manare coeperat) una
                        cum suo autore extinctus defecit.</p>
               <pb n="1-439"/>
               <p>Cum eiusmodi hominibus ne communicandum quidem duorum exemplo docebimus:
                        Ioannis apostoli et discipuli eius Polycarpi.</p>
               <p>Ioannem Eusebius, ecclesiasticę historię scriptor, tradit, dum Ephesi moram
                        traheret, balnea ingressum. Viso ibi Cherinto heretico statim retulisse
                        pedem et ad suos conuersum dixisse: Fugiamus hinc, ne balnea nos ruina
                        opprimant, in quibus Cherintus lauat, ueritatis inimicus.</p>
               <p>Polycarpus autem Martioni aliquando obuiam factus quęrentique, an se
                        agnosceret: Agnosco, inquit, primogenitum Sathanę, agnosco. Atque auersus ab
                        eo pertransiit.</p>
               <p>Sic etenim et Paulus apostolus ad Titum scribens monet ac dicit: <q>Hereticum
                            hominem post unam et secundam correptionem deuita, sciens, quia
                            subuersus est, qui eiusmodi est, et delinquit, cum sit proprio iudicio
                            condemnatus. </q>Et ipse Ioannes Epistola secunda: <q>Siquis</q>,
                        inquit, <q>uenit ad uos, et hanc doctrinam non affert, nolite recipere eum
                            in domum nec »Aue« ei dixeritis. Qui enim dicit illi »Aue«, communicat
                            operibus eius malignis. </q>Et in Apocalypsi: <q>Angelus, id est,
                            episcopus Pergami ecclesię arguitur, non quod fidem negarit, fidelis
                            enim erat, sed quod prope se habeat tenentes doctrinam Balaam, doctrinam
                            Nicolaitarum. </q>Quod si cohabitare cum illis crimini est datum, quanto
                        grauius peccant, qui familiaritate et consuetudine eorum utuntur? </p>
               <p>Facessant igitur a nobis in uestimentis ouium lupi rapaces Dominico semper
                        insidiantes gregi. Recedant spinę et tribuli, de quibus nec ficus nec uua
                        colligi possunt. Procul absit hereticę insanię fermentum, ne purissima
                        orthodoxę fidei massa corrumpatur. Caueantur uulpium foueę et uolucrum nidi,
                        in quibus Christus non habet, ubi reclinet caput suum. Quos et Apostolus
                        cauendos rursum pręcipit dicens: <q>Obseruetis eos, qui dissensiones et
                            offendicula pręter doctrinam, quam uos didicistis, faciunt, et declinate
                            ab illis!</q>
               </p>
               <pb n="1-440"/>
            </div>
            <div type="caput" n="12">
               <head>Caput XII / DE SPE DIVINAE MISERICORDIAE</head>
               <p>Postquam autem et de istis sicuti de cęteris omnibus triumphauimus, hęc est
                        enim uictoria, quę uincit mundum, fides nostra, recte nunc de spei uirtute
                        disseremus, ut bonum, quod maximum cum Deo esse credimus, etiam sperare
                        discamus.</p>
               <p>Vtiliter sperat, qui nec adeo misericordię Dei confidit, ut iustitiam non
                        timeat, nec adeo iustitiam timet, ut misericordię diffidat. Itaque semper
                        attendendum est, ne ad proxima spei uitia delabamur. Ea sunt: desperatio et
                        pręsumptio. Qui desperant non satis perpendunt diuinę misericordię
                        magnitudinem et conscii delictorum ante se damnant quam damnantur. Qui
                        pręsumunt, iustitię seueritatem obliuiscuntur, et, dum nihil timent,
                        licentius peccant. Neque hi pręsumerent neque illi desperarent, si meminisse
                        uoluissent, quod iustus pariter et misericors sit Dominus, quod simul et
                        sontes puniat et poenitentibus ignoscat.</p>
               <p>Impius Cayn, inuidia stimulante, fraternę cędis cruore sceleratas polluit
                        manus. Credimus tamen eum maledictionis poenam uitare potuisse, si poenitens
                        Dei misericordiam implorasset. Execrabilior factus est post reatum
                        fratricidii dicens: <q>Maior est iniquitas mea quam ut ueniam merear.
                            </q>Illos autem, qui uitiis suis fauentes pręsumptione labuntur,
                        Ecclesiasticus arguit dicens: <q>Ne dixeris: Peccaui; et quid mihi accidit
                            triste? Altissimus enim est patiens redditor. De propiciato peccato noli
                            esse sine metu neque adiicias peccatum super peccatum. Et ne dicas:
                            Miseratio Domini magna est, multitudinis</q>
               </p>
               <pb n="1-441"/>
               <p>
                  <q>peccatorum meorum miserebitur. Misericordia enim et ira ab illo cito
                                proximant,<ref target="#d3e2628"/>
                     <note xml:id="d3e2628" ana="editor" resp="BG">* corr. ex proximat</note> et in peccatores respicit
                            ira illius.</q>
               </p>
               <p>Nos igitur errorem istorum refugientes eos sequamur, qui uel grauissime lapsi
                        sic sese (dum flagitii poenitet) errexere, ut spem recuperandę gratię non
                        amitterent. Et quod sperarunt, Deo indulgente adepti sunt</p>
               <p>Dauid adulterii homicidiique crimine nequiter corruerat, sed per Nathan
                        prophetam reprehensus: <q>Peccaui, </q>inquit, <q>Domino. </q>Dixitque
                        Nathan: <q>Dominus quoque transtulit peccatum tuum; non morieris.
                        </q>Peccatum confitendo doluit et de misericordia Dei non diffidit. Iccirco
                        non est spe deceptus: tunc ueniam impetrauit, cum commissa ingemuit. Sed si
                        Dauid sic cecidit, nemo continentium se arbitretur securum. Rursum, si idem
                        tanti reatus damnatione absolutus est, nemo delinquentium desperet.</p>
               <p>Manasses regum omnium, qui Hierosolymis regnarunt, sceleratissimus, stellas
                        adorauit, aras Baalim errexit, in templo Dei idolum posuit, somnia
                        obseruauit, auguria sectatus est, super hęc sanguinem innoxium fudit,
                        interficiens prophetas, Esaiam serra medium secans. Cumque ob hęc flagitia
                        Dominus tradidisset eum in manus principum Assyriorum ferroque uinctus
                        ductus esset in Babylonem, angustiis compellentibus agnouit peccatum, egit
                        poenitentiam, orauit, exauditus est Deoque propicio rediit Hierusalem et
                        recuperauit regnum atque in alium mutatus, idolis sublatis, prophanata
                        expiauit et unum Deum Israhel impense coluit. Quis igitur ueniam desperet,
                        si Manasses inuenit? Aut quis adeo pessimis moribus uiuit, ut euadere bonus
                        non possit, si ille euasit?</p>
               <p>Niniuitę, cum Iona prophetante urbis excidium imminere didicissent,
                        peccatorum, ob quę id passuri erant, poenitentiam agentes dixerunt: <q>Quis
                            scit, si conuertatur et ignoscat Deus et reuertatur a furore irę suę, et
                            non <pb n="1-442"/> peribimus. </q>Grandis fiducia, in ipso diuinę
                        ultionis procinctu sperare misericordiam; sed frustra quidem sperassent,
                        nisi uitiis finem statuissent. Quod sperauerant, poenitendo obtinuerunt
                        dicente Scriptura: <q>Et uidit Deus opera eorum, quia conuersi sunt de uia
                            sua mala; et misertus est Deus super maliciam, quam locutus fuerat, ut
                            faceret eis, et non fecit. </q>Ea igitur spes impetrandę salutis non
                        fallitur, quam uitę correctio comitatur.</p>
               <p>Euangelii tempora percurramus! Cuius spem non incitat atque accendit latro in
                        cruce poenitens? Quam quidem crucem, si nihil mali commisisset, si nemo
                        cogeret, ipse sua sponte hac mercede ascendere debuit, ut a Domino audiret
                        uocem illam, qua nihil iocundius: <q>Hodie mecum eris in paradiso! </q>Ob
                        latrocinia noxę deditus mortique addictus, dum moriens dignum se supplicio
                        confitetur, dum in Christum credit, dum iuxta se pendentem deprecatur,
                        transiuit de morte ad uitam, de cruce ad paradisum. O diuinę clementię
                        immensitas, quam serę conuersioni quam grandem tribuisti mercedem!</p>
               <p>Sed neque de illis quidem desperandum est, quos in omne uitium egit
                        cumulandarum opum immoderata libido et impudens exigendi foenoris cupiditas.
                        Mattheus de telonio ad apostolatum uocatus est, Zacheus, publicanorum
                        princeps, et ipse diues, Saluatorem mundi hospitio suscipere meruit. Vterque
                        igitur, cum usuras reliquissent, lucrati sunt regna cęlorum. Talem quęstum
                        facere solent, qui conuersi spem suam de terrenis diuitiis in Deum
                        transferunt, cęlestium diuitiarum ęternęque beatitudinis largitorem.</p>
               <p>Neque enim Nouatianorum impietati adhibenda est fides, qui aiunt iis, qui
                        post baptismi lustrationem peccati maculam contraxerunt, gratię recuperandę
                        non esse locum. Petrus, de piscatore apostolus, iam carni et sanguini Domini
                        communicauerat, iam speciali priuilegio cum Iacobo et Ioanne eiusdem Domini
                        gloriam in monte uiderat, iam Iesum Dei Filium confessus fuerat, et tamen
                        Dominicę passionis tempore, dum homines <pb n="1-443"/>timet, Deum negauit.
                        At quoniam post negationem amare fleuit, non solum quod peccando amiserat,
                        poenitendo iterum est assecutus, sed etiam omnium princeps factus claues
                        Regni Ecclesięque gubernandę potestatem accepit. Benignissimus Dominus plus
                        contulit eius poenitentię quam contulerat innocentię, pristinis beneficiis
                        cumulum faciens tam excellentis prępositurę honorem.</p>
               <p>At contra Iudas de culmine ipso apostolatus in baratrum inferni infeliciter
                        corruit; non utique quia Dominum uendidit, sed quia eo uendito magis de
                        flagitio doluit quam de uenia sperauit. <q>Peccaui, </q>inquit, <q>tradens
                            sanguinem iustum. </q>Conueniens poenitentię, si sibi humiliter ignosci
                        postulasset et non sceleri scelus addens ad laqueum prius quam ad Dominum
                        confugisset. Nunquid proditori suo non dimisisset, qui dimitti
                        crucifixoribus suis rogauit? Nunquid se uendenti non pepercisset, qui lancea
                        latus suum fodienti sic pepercit, ut coronam indulgeret martyrii?</p>
               <p>Sed quis pręterea desperet, quanuis impius et crudelis et omni immanitate
                        pręditus, si Paulus, Christiani nominis persecutor; factus est Christi
                        apostolus, si uas irę conuersum est in uas electionis, si is, qui
                        infensissimus fuerat Ecclesię hostis, repente euasit constantissimus eiusdem
                        Ecclesię propugnator? Sed dices: Ille in uia uocatus est et, ut se
                        corrigeret, pene coactus est. Quid tu? Quoties peccatorum conscientia
                        compungeris, nonne uocaris? Quoties aduersitate aliqua solicitaris, nonne
                        cogeris? Quid ergo auerteris? Quid reluctaris? Ille increpitus statim
                        obediuit, et tu, quęso, ne obdurescas. Ille, cum in terram cecidisset,
                        iussus est surgere et ciuitatem ingredi, ut ibi audiat, quid se oporteat
                        facere. Et tu terrenarum cupiditatum malignitate subuersus iam tandem surge
                        et ingredere ciuitatem mandatorum Dei, ut ibi discas, quid te facere, quid
                        fugere oporteat, ut salutem tibi parare possis. Illi Ananias manum imponens,
                        uisum, quem cadendo amiserat, restituit. Ananias interpretatur donum gratię
                        Domini. <pb n="1-444"/>Hoc donum tibi manum imponet conferens uirtutem, ut
                        in spe confirmeris et uisum recipias, quem peccando perdidisti; non uisum
                        carnis neque oculorum, sed quo Deus uidetur, mentis et intellectus, ut demum
                        cum ipso Paulo gloriari queas dicens: <q>Gratia Dei sum id, quod sum, et
                            gratia eius in me uacua non fuit, sed gratia eius in me manet
                        semper.</q>
               </p>
               <p>Audi et aliud id genus exemplum! Dauid quidam, in finibus Hermopolis
                        grassatorum princeps, cum diu exercendis latrociniis operam impendisset,
                        tandem poenitudine pulsatus ad monasterium uenit monachusque factus Deo in
                        humilitate seruiuit. Et cum post aliquot dierum poenitentiam dimissa sibi
                        esse peccata, quę commiserat, angelo referente accepisset, multitudinis
                        eorum conscius dubitauit, an uera audiret. Ob incredulitatem linguę officio
                        caruit. Sed cum uehementer doleret, quod solitas Deo laudes ore impedito
                        concinere non posset, uocis usum ad eam duntaxat rem recuperauit, ad cętera
                        mutus permansit. Sperauit ille quidem futuram aliquando delictorum ueniam,
                        sed spem eius pręcessit Dei clementia. Et ut pręcessisse crederetur, non
                        credentem puniuit, ut scias, quia non est ponere numerum neque finem
                        misericordiarum eius.</p>
               <p>Moysen quoque abbatem, Isidori abbatis apud Thebaidem discipulum, natione
                        Aethiopem, singularis sanctitatis ac patientię uirum, latronem antea fuisse
                        memorant, multorum spoliis cędibusque infamem. Igitur compunctus ad mentem
                        rediit, misericordiam Domini orando et poenitendo quęsiuit, sperando
                        assecutus est. Et qui aliquando de latronum numero fuerat, in sanctorum
                        censum redigi meruit. Sic Aethiops mutauit pellem suam et pardus uarietates
                        suas.</p>
               <p>Nullum execrabilius crimen quam post agnitam perceptamque ueritatem a fide
                        decidere. At etiam inde reditum patere ad spem salutis certissimam non solum
                        Petri exemplo, sed etiam aliorum satis edocemur.</p>
               <p>Iacobus martyr, a pręsectis membrorum nodis Denodatus dictus, cum esset
                        fidelis fidelibusque ortus <pb n="1-445"/>parentibus atque inter regis
                        Persarum aulicos primo loco haberetur, gentili domino gratificari cupiens eo
                        prolapsus est, ut idolum adoraret. Deinde a matre per litteras increpitus
                        culpam agnouit, animo resipuit, poenitentiam egit, honores, quibus
                        fruebatur, contempsit. Regem nihil ueritus idola eius detestatus est et se
                        Christianum esse palam asseruit tam constanter, ut articulatim dilaniatus
                        non formidaret supplicia, sed appetere uideretur. Aeternę denique
                        felicitatis bona, quibus pręuaricando se indignum fecerat, diuina clementia
                        suffragante martyrio suo redemit. <q>Bonum est </q>ergo (ut Propheta ait)
                            <q>confidere in Domino quam confidere in homine. Bonum est sperare in
                            Domino quam sperare in principibus.</q>
               </p>
               <p>Siquis uero delinquendi assuetudine ita duratus est, ut per se omnino corrigi
                        non possit, non ideo desperet, sed senem illum Nicolaum imitetur, qui, cum
                        libidinibus ętatem consumeret et neque anni ad finem uitę uergentes finem
                        turpitudini facere possent, Andreę apostolo supplicauit, uti pro se Deum
                        obsecraret; se enim sceleris conscientia ne orare quidem satis audere.
                        Precibus ergo apostoli placatus Dominus ueniam indulsit. Et ille correctus,
                        peracta semestri poenitentia, hinc decedens misericorditer in fine saluatus
                        est. Exemplum nobis reliquit, ut, siquando spes uitę emendandę uenięue
                        impetrandę ob peccandi usum difficilior contigerit, ad eorum, qui Deo
                        placent, confugiamus auxilia. Nostris enim flagitiis irritata Diuinitas
                        sanctorum meritis, qui pro nobis orauerint, facilius mitigabitur et ad
                        miserandum citius conuertetur.</p>
               <p>Fuere pręterea, qui non modo uerbis, sed etiam scriptionibus Christianitati
                        renunciantes diabolo se dedere non dubitauerunt. Post hęc tamen, cum
                        poenitentiam egissent, gratiam, a qua deciderant, recuperarunt.</p>
               <p>Hierosolymis Proterii, principis uiri, seruus Phanias, filię eius amore
                        captus, quoniam potiundę spes nulla esset, magos consuluit. Exciti maligni
                        spiritus eam illi <pb n="1-446"/> uxorem fore dixerunt, si ipse se diaboli
                        seruum adscripserit contempto Christo. Conditioni assentiens chyrographum
                        dedit et nuptias cum ea, quam adamauerat, iniit. Post hęc deprehendit mulier
                        nihil prorsus Christiani moris inesse uiro: non orare, non ad ecclesiam ire,
                        non crucis signum facere. Denique causam ab eo curiosius sciscitans plene
                        didicit et anxia remedium quęrens Basilio episcopo rem detulit. Tunc
                        accersitum Phaniam Basilius hortatur, ut reuerti uellet, unde per
                        pręuaricationem recesserat, et credere et confidere in Domino. Conuersum
                        secum domi retinuit ac pro illo orauit. Et post quadraginta dierum ieiunium
                        multasque interea Sathanę insultationes eduxit; ut purgatum reconciliaret
                        Ecclesię. Ibi frequenti clero plebeque urbis astante uoces terribiles auditę
                        frementium ac lamentantium demonum aduersus Basilium, quasi raptorem alieni
                        serui. Sed eo iubente etiam chyrographum inuiti restituunt. Quo discisso
                        apparuit deletum esse Phanię crimen. Ita per mulierem fidelem uir infidelis
                        saluatus est et, qui desperauerat, episcopi opera ad spem rediit salutis.</p>
               <p>Theophilus quoque, Cilicię archidiaconus, ab episcopo officio motus
                        chyrographum confecerat, quo Deum Matremque Dei abnegare se et diaboli
                        subiici seruituti dixit, promittente diabolo se facturum, ut ipse in locum
                        suum gradumque restituatur. Restitutus demum animaduertit, quantum sceleris
                        flagitiique commisisset, et animo conflictatus lachrymas fudit et ueniam
                        orauit. Die quadragesimo dormienti Virgo, Dei Mater, cuius opem inuocauerat,
                        apparens dimissum ei peccatum nunciauit. Somno excitatus chyrographum suum
                        iuxta iacentem reperit. Ea re lętus, et peccatum suum et Dei erga se
                        misericordiam cunctis audientibus publice enarrauit. Die tertio uita
                        defunctus etiam miraculis claruit. Quod si tanti criminis reus ad tantam
                        beatitudinem peruenit, profecto nemo perit, nisi qui poenitere non uult,
                        nemo condemnatur, nisi qui desperat. <pb n="1-447"/>Nunc, nequid desit, quo
                        spem nostram minus intra nos <sic>labascere</sic> patiamur, in foeminas
                        etiam Domini miserationes consyderabimus.</p>
               <p>Mulieri in adulterio deprehensę pepercit, iniungens tamen ei, ne amplius
                        peccaret, ut intelligas tunc nos recte ueniam sperare, cum desinimus
                        peccare. Malignis autem in illam frementibus iniecit ruborem, propria eis
                        exprobrans delicta, qui accusatum uenerant aliena. Et hi sane unus post
                        alium abierunt, sicut aduenerant, nequitia et impietate pleni. Illa uero
                        perstitit, donec condonato reatu dimissa est. Perseuerare enim sperando
                        debemus nec ullo expectationis tedio affecti deficere, dicente Apostolo:
                            <q>Christi domus sumus, si fiduciam et gloriam spei usque ad finem
                            firmam retineamus. </q>Quandiu ergo speramus in Christo, habitat in
                        nobis Christus. Procul est ab iis, qui desperant.</p>
               <p>Mariam Magdalenam ob impudentis lasciuię crimen cęterorumque uitiorum
                        infamiam cognomento Peccatricem dixere. Et tamen, cum sese poenitendo Domino
                        submisisset, dimittuntur ei peccata multa, quoniam dilexit multum. Et quę
                        diu serua fuerat peccati, meruit effici discipula Christi eiusque
                        resurrectionem uidere prima atque audire: <q>Maria optimam pariem elegit,
                            quę non auferetur ab ea. </q>Sic, ubi abundauerat peccatum,
                        superabundauit misericordia et in poenitente omni spe maior spei merces
                        fuit.</p>
               <p>Maria Aegyptiaca meretricio quęstu diu infamis, cum aditu etiam ecclesię
                        indignam se diuinitus eo prohibita cognouisset, post lachrymas eremique
                        labores ad tantam uitę perfectionem deuenit, ut orans in terra terram non
                        tangeret et Iordanem transiens super aquas ambularet. Ad Dominum migratura a
                        sanctissimo uiro Zozima sacrosanctam communionem accepit, a leonibus
                        sepulturam, cum scrobem in terra carptim unguibus excauassent, sanctę
                        corpusculi capacem. Vsque adeo Dominus conuersam exaltauit, quam peccantem
                        ne in templum quidem intrare permiserat, tam erga poenitentem misericors,
                        quam erga delinquentem iustus. <pb n="1-448"/>Maria, Abraham eremitę ex
                        fratre neptis, uirginitatis seruandę uoto ipsum ad desertum secuta, eodem
                        cum illo contubernio annos septem usa pie sancteque uixerat, clausis semper
                        ianuis nusquam inde discedens. Sed quid tam clausum, quo diaboli non
                        penetret inuidia? Iam uigesimum ętatis agebat annum, cum inimici dolis
                        suggestionibusque subuersa iuueni cuidam eo uentitanti consentiens in turpis
                        luxurię foueam corruit. Sceleris conscientia ueniam desperauit, solitudinem
                        reliquit, proximam ingressa ciuitatem pristinas uirtutes uitiis ęquauit,
                        permisit libidini frenos et, quę diu uirginitatem accuratissime seruauerat,
                        prostibuli obruta est spurciciis. Postquam uero ab ipso Abraham sene,
                        uehementer de eius perditione solicito, diu quęsita et tandem inuenta illo
                        hortante ad montem rediit, sanctitatis meritum, quod peccando amiserat,
                        poenitendo recuperauit. Sic perdita ouis boni pastoris humeris reportata
                        lupi fauces effugit et electo tandem Dominico gregi meruit computari.
                        Nunquam in Deo uana spes poenitentis fuit.</p>
               <p>Pelagia Antiochena, cum et diuitiis et corporis facie multum emineret,
                        luxurię ac libidini dedita usque adeo frontem fregerat, ut gloriaretur
                        nullam se neque ornatiorem neque lasciuiorem in publicum procedere. At ubi
                            Noni,<ref target="#d3e2733"/>
                  <note xml:id="d3e2733" ana="editor" resp="BG">* corr. ex <q>Nonii</q>
                  </note> Heliopoleos episcopi, prędicationes audiuit, recognouit errorem suum
                        penitusque immutata ornatum omnem abiecit et, quicquid habebat opum,
                        pauperibus erogauit atque impudiciciis finem statuens in monte Oliueti
                        tuguriolum sibi posuit. Tum, nequis in solitudine manenti foeminę insidiari
                        in animum induceret, sexu cęlato Pelagium se nominari fecit. Tantumque
                        deinde uitę sanctitate excelluit, ut de pelago uitiorum facta diceretur
                        pelagus uirtutum, amarissimas Mara aquas in dulces conuertens.</p>
               <p>Thais etiam, Aegyptia meretrix, crebris Pafnutii abbatis admonitionibus ad
                        poenitentiam conuersa, facultates, quas non modicas corporis uulgatione
                            parauerat,<pb n="1-449"/> constructa pyra in ignem coniecit et de
                        prostibulo, ubi diu diabolo seruierat, ad monasterium transiens seruiuit
                        Christo. Post triennem eius clausuram Paulo, Antonii abbatis discipulo,
                        reuelatum est dimissa esse a Domino Thaidi peccata. Itaque a Pafnutio de
                        cęllę carcere educta migrauit ad paradisum et consortio inserta est
                        angelorum. Talis beatitudo eos manet, qui uitam corrigunt et spem suam in
                        sola Dei misericordia semper collocant.</p>
               <p>Hęc est enim, de qua Dauid in Psalmis gaudet, ob quam Domino benedicit, quam
                        admiratur, in qua sperat: <q>Exultabo, </q>inquit, <q>et lętabor in
                            misericordia tua, quoniam respexisti humilitatem meam, saluasti de
                            necessitatibus animam meam. Nec conclusisti me in manibus inimici.
                        </q>Et in alio Psalmo: <q>Benedic, anima mea, Domino et noli obliuisci omnes
                            retributiones eius. Qui propiciatur omnibus iniquitatibus tuis, qui
                            sanat omnes infirmitates tuas, qui redimit de interitu uitam tuam, qui
                            coronat te in misericordia et miserationibus. </q>Et paulo post:
                            <q>Misericors et miserator Dominus, longanimis et multum misericors. Non
                            in perpetuum irascetur neque in ęternum comminabitur. Non secundum
                            peccata nostra fecit nobis neque secundum iniquitates nostras retribuit
                            nobis. Quoniam secundum altitudinem cęli a terra, corroborauit
                            misericordiam suam super timentes se. Quantum distat ortus ab occidente,
                            longe fecit a nobis iniquitates nostras. Quomodo miseretur pater
                            filiorum, misertus est Dominus super timentibus se. </q>Et rursum in
                        alio Psalmo: <q>Miserator et misericors Dominus, patiens et multum
                            misericors. Suauis Dominus uniuersis et miserationes eius super omnia
                            opera eius. </q>Et iterum: <q>Alleuat Dominus omnes, qui corruunt, et
                            errigit omnes ellisos. Oculi omnium in te sperant, Domine, et tu das
                            escam illorum in tempore opportuno. Aperis tu manum tuam et imples omne
                            animal benedictione. </q>Et rursum idem alibi: <q>Dominus, </q>inquit,
                            <q>soluit compeditos, Dominus illuminat cęcos, Dominus errigit ellisos.
                        </q>Et item alibi: <q>Si iniquitates obseruaueris, Domine, Domine, quis <pb n="1-450"/>sustinebit? Quia apud te propiciatio est, et propter
                            legem tuam sustinui te, Domine. Sustinuit anima in uerbo eius; sperauit
                            anima mea in Domino. A custodia matutina usque ad noctem speret Israhel
                            in Domino; quia apud Dominum misericordia et copiosa apud eum redemptio.
                            Et ipse redimet Israhel ex omnibus iniquitatibus eius. </q>Philo etiam,
                        sapientię spiritu plenus: <q>Misereris omnium, </q>inquit, <q>quia omnia
                            potes; et dissimulas peccata hominum propter poenitentiam. Diligis enim
                            omnia, quę sunt, et nihil eorum odisti, quę fecisti. </q>Et paulo post:
                            <q>Parcis autem omnibus, quoniam tua sunt, Domine, qui amas animas.
                        </q>Et per Esaiam Dominus ipse ad populum fidelem ait: <q>Nunquid obliuisci
                            potest mulier infantem suum, ut non misereatur filio uteri sui? Et si
                            illa oblita fuerit, ego non obliuiscar tui. Ecce in manibus meis
                            descripsi te. Muri tui coram oculis meis semper. </q>Et per Ezechielem:
                            <q>Nolo mortem morientis, dicit Dominus Deus. Reuertimini et uiuite!
                        </q>Item in Euangelio: <q>Non ueni, </q>inquit, <q>uocare iustos, sed
                            peccatores ad poenitentiam. </q>Et item: <q>Non est uoluntas ante Patrem
                            uestrum, qui in cęlis est, ut pereat unus de pusillis istis. Venit,
                        </q>inquit, <q>Filius hominis quęrere et saluum facere, quod perierat.
                        </q>Et alibi de se testatur et ait: <q>Ego sum pastor bonus. Bonus pastor
                            animam suam dat pro ouibus suis. </q>Hinc apostolus Paulus: <q>Si Deus
                            pro nobis, </q>inquit, <q>quis contra nos? Qui etiam proprio filio suo
                            non pepercit, sed pro nobis omnibus tradidit illum. </q>Hinc idem alibi
                        Patrem misericordiarum et Deum totius consolationis eum appellat. Et rursum
                        alio loco dicit: <q>Cum autem benignitas et humanitas apparuit Saluatoris
                            nostri Dei, non ex operibus iustitię, quę fecimus nos, sed secundum suam
                            misericordiam saluos nos fecit, per lauacrum regenerationis et
                            renouationis Spiritus Sancti, quem effudit in nos abunde per Iesum
                            Christum, Saluatorem nostrum, ut iustificati gratia ipsius hęredes simus
                            secundum spem uitę ęternę.</q>
               </p>
               <p>
                  <q>Has tantas ac tales Domini nostri erga nos miserationes siquis recte
                            secum reputet, nemo grauius delinquit<pb n="1-451"/> quam qui post
                            delictum a spe impetrandę uenię decidit et plus se peccasse, quam quod a
                            Deo dimitti possit, existimat; tanquam si ullum sit tam magnum peccatum,
                            tam immane crimen, quod non condonare possit et uelit et soleat Deus
                            poenitenti.</q>
               </p>
            </div>
         </div>
         <!-- incipit vol. 2; dovde pregledao q -->
         <pb n="2-373"/>
         <div type="liber" n="3">
            <head>LIBER <num value="3">III</num>
            </head>
            <div type="caput" n="1">
               <head>Caput I / DE CHARITATE ERGA DEVM</head>
               <p>Charitas, quoniam et tertia in ordine harum, de quibus modo diximus, ab
                        Apostolo ponitur et de tribus maior ipsa prędicatur, ideo satis congruum
                        arbitror, ut tertii nunc uoluminis principium teneat et quasi in arce
                        collocata consistat. Quę uirtus cum talis sit, ut sine ea cęterę nihil sint,
                        neminem ignorare uolumus de ipsa simul tractari, ubicunque de aliqua a nobis
                        tractetur. Quędam tamen, quę illi magis propria censui, conabor hoc loco
                        referre et sanctorum exemplis - primo quatenus Deus diligendus sit, deinde
                        proximus, postremo inimicus - digerendo explicare.</p>
               <p>Deum toto corde, tota anima, totis uiribus iubemur diligere. Quod utique ita
                        sit, ut sola erga eum dilectio <pb n="2-374"/>omnes alias superet
                        dilectiones. Super omnia enim amandus est autor ipse omnium atque
                        conseruator. Nulla res unquam cordi nostro sic inherere debet, ut eius causa
                        ille, qui est causa omnium, minus honoretur, minus colatur. Despiciantur
                        opes, deserantur parentes, repudietur uxor, abiiciantur liberi, perferantur
                        supplicia, uita ista effundatur, nihil denique non agendum uel non
                        sustinendum putetur, quod ab homine agi sustinerique possit, dummodo soli
                        pareatur Deo, soli semper deseruiatur.</p>
               <p>Abrahę unicus filius erat Isaac. Et cum unice illum amaret, manibus propriis
                        mactare uoluit, ut obediret Deo. Pluris fecit mandatum Dei quam unici uitam
                        neque se crudelem esse, si sanguinem filii effudisset existimauit, sed
                        pientissimum, si eo effuso iussioni paruisset diuinę. Promissionem acceperat
                        de Isaac dicente Domino: <q>Dabo tibi filium, cui benedicturus sum eritque
                            in nationes, et reges populorum orientur ex eo. </q>Et tamen, de quo
                        tanta sibi promittebantur, mox eundem impuberem adhuc iubetur immolare.
                        Cuius hic non titubasset fides, quis non dubitasset, ne illo sublato irritum
                        fiat oraculum? At uero Abraham et pollicenti credidit et iubenti obediuit et
                        certissimo tandem euentu, quod promissum fuerat, accepit.</p>
               <p>Heli sacerdos nimia in filios indulgentia male agentes remisse molliterque
                        corripiens Deum offenderat, et tamen, cum illos tam tenera amplexaretur
                        pietate, a Philistiim interfectos audiens satis ęquo animo tulit. Postquam
                        autem et arcam Domini simul captam fuisse intellexit, impatiens doloris de
                        sede corruit. Et quia nonagenarius iam erat, eo lapsu collisus expirauit
                        ostendens, quanto sibi grauius erat pręsentia Domini, quam arca exhibebat,
                        quam liberis, quanuis charissimis, orbari.</p>
               <p>Quantum de arcę amissione doluit Heli, tantum de eius reductione a
                        Philistinis restitutę lętatus est Dauid. Nam cum rex esset et rerum gestarum
                        gloria omnibus, qui in Iudea regnauerant, pręferretur, non erubuit, dum <pb n="2-375"/>arca a Leuitis portatur, omni regię dignitatis ornata
                        deposito et ephod lineo sumpto pedester incedere, saltare, ludere et quasi
                        unus e plebe iocunditatis gesticulationibus uti, donec illa in urbem inuecta
                        sub tabernaculo, quod ipse tetenderat, uenerabiliter collocaretur. Ex quanta
                        autem in Deum pietate quantoque amore ea regis exultatio proueniret, Michol,
                        uxoris suę, poena testatur, quę, quoniam scurrilis leuitatis illum arguerat,
                        Deo ulciscente perpetuę sterilitatis damnum tulit.</p>
               <p>Idem post hęc anxie secum queri coepit se in ędibus habitare cedrinis, arcam
                        uero testamenti Dei manere sub pellibus, quibus tabernaculum tectum erat.
                        Hinc iam in animum inducens constituere templum Domino sacrisque illius
                        magis decenter reponendis dedicare, regiam cessisset, nisi multo
                        magnificentius habitaculum iis quam sibi faciendum decreuisset, et quidem
                        tale, quale deinde a filio suo Salomone legimus ędificatum. Cuius opulentię
                        amplitudinisque gloria apud posteros uix fidem inuenisset, si eam humanę
                        tantum, non etiam diuinę Scripturę monumenta retulissent. Sed mirentur alii
                        opus, nos animi Deo deuoti affectum pensemus, qui mea quidem sententia maior
                        in Dauid quam in Salomone fuit. Multa quippe postea populo populique
                        principibus indulsit Dominus, et propter seruum suum Dauid ea se indulsisse
                        protestatus est, ut, quia ipse Deum plus cęteris dilexerat, plus etiam a Deo
                        dilectus nosceretur. Quod autem Salomon potius quam ille, ut templum Domino
                        construere electus sit, non tam meritum quam mysterium fuisse constat.</p>
               <p>Perfectę charitatis cultum et in pueris illis in Babylonem abductis uiguisse
                        quis negauerit, quando captiuitatis necessitatem, in qua erant, superare
                        potuerunt, nunquam religionis suę obseruationem deserentes. Leguminibus et
                        frigida aqua nutriri quam dapibus regiis, ne cibo Lege uetito incestarentur,
                        maluere. Statuamque auream adorare iussi, mori pręoptarunt quam fidem
                        pręuaricari. Hinc in fornacem septuplo quam solitum erat accensam missos
                        flamma non adussit. Illęsi inter <pb n="2-376"/>igneos globos laudes Deo
                        concinebant, et idem ardor, qui illis intra fornacem ignouit, raptim
                        exhalans eos, qui foris aderant, regis ministros corripuit atque consumpsit.
                        Motus tanto miraculo rex non iam statuam a se errectam, sed Deum Israhel
                        adorandum edicto iussit. Sic constans ac uera pietas captiuos rege ipso, a
                        quo fuerant capti, fortiores reddidit et in igne positos periculi expertes
                        fecit, parcente illis incendio et in suos sęuiente autores, quos peremit.</p>
               <p>Eleazarus scriba Antiocho Epiphane fideles persequente, ut suillam carnem
                        gustaret, compelli (quoniam illegitimum erat) nullo modo potuit, sed neque
                        pro illa suppositam aliam, qua uesci licebat, ut sumeret, exorari,
                        uolentibus amicis ea simulatione ipsum subtrahere neci. Vtque cęteris
                        constantis animi perpetuęque in Deum obseruantię exemplum fieret, extrema
                        pati maluit quam quicquam prophani aut agere aut omnino egisse uideri.
                        Itaque corpus carnifici crudelibus poenis conficiendum tradidit, ut spiritum
                        absque labe comissi pariter suspectique sceleris conseruatum Deo offerret.</p>
               <p>Machabei quoque septem fratres neque ingentibus regis promissis corrupti sunt
                        neque minis territi. Ad perferenda fortiter supplicia mater hortatrix
                        aderat, et magis ipsa animo torquebatur uerens, ne tormentis uicti contra
                        Dei legem aliquid agere inclinarentur. Sed et illi feliciter consumpti plus
                        Deum quam semet diligendum documento fuere et mater sic amando filios, ut
                        eos quocunque mortis genere affici mallet quam peccare. Ac ne in se quam in
                        liberos indulgentiorem fuisse putes, quos ad necem pręmiserat, continuo
                        sequi uoluit. Et id quidem tanto lubentius, quanto iam de eorum erga Deum
                        fide magis fuit secura. Non supplicia reputabat, sed, an Deum amarent,
                        gloriosam experientiam, multaque charitate ardens probari tam se quam filios
                        poenis acerbioribus gestiebat. O dignam talibus filiis parentem! O dignos
                        tali parente filios! Vtrique pari animi constantia ostenderunt, quam omni
                        morte fortior esset sola Dei dilectio. <pb n="2-377"/>Hic est ignis ille,
                        quem Dominus noster Iesus uenit mittere in terram et, <q>quid uolo,
                        </q>inquit, <q>nisi ut ardeat? </q>Videamus ergo, qualiter in illis arserit,
                        qui ipsum Iesum Dei Filium esse certa atque indubitata fide credidere. </p>
               <p>Simon Petrus in illius amorem semper propensissimus, cum totius noctis
                        piscationem casso labore peregisset, ipso tandem in nauiculam suscepto ac
                        iubente laxauit rete et tantam uim piscium traxit, ut attonitus indignum se
                        talis Domini pręsentia iudicaret et genibus simul prouolutus diceret: <q>Exi
                            a me, Domine, quia homo peccator sum. </q>Profecto, qui sic
                        humiliabatur, iam diligere coeperat. Hinc et subleuari meruit, ne timeret,
                        quod deinde non pisces, sed homines esset capturus. Quibus uerbis ita
                        allectus est, ut, quem modo exire a se uolebat, mox exeuntem sequi
                        maturaret, et quidem relictis omnibus, ut palam esset nihil se pręter
                        Christum appetere, nihil habere uelle.</p>
               <p>Iterum, cum nauigantes Discipuli Dominum super mare gradientem conspexissent
                        et, an ipse esset, ambigerent, Petrus reliquis feruentior, <q>Domine,
                        </q>inquit, <q>si tu es, iube me uenire super aquas. </q>Non ambulare super
                        aquas petiit, sed uenire, quam primum amplecti illum, non miracula facere
                        cupiens. Nauis uelo remoque satis propere obuiam agebatur, sed amantis
                        cupiditate tardior erat. Annuente Domino succinctus prosiluit, super aquas
                        cucurrit, mox crebrescentibus uentis commotoque mari pauefactus dubitauit
                        et, cum ob hanc animi hęsitationem mergi coepisset, clamasse dicitur:
                            <q>Domine, saluum me fac! </q>Arguitur itaque, quia timuit, sed
                        saluatur, quia eius ope etiam saluari posse credidit, cuius uirtute super
                        mare incessit. Vt dubitaret, fragilitas compulit, ut inuocaret, fides
                        iussit, ut periculum euaderet, charitas imperauit.</p>
               <p>Idem, cum quibusdam ex Discipulis durus ille sermo Domini uideretur: <q>Nisi
                            manducaueritis carnem Filii hominis et sanguinem eius biberitis, non
                            habebitis uitam in uobis </q>ideoque post sensum suum abeuntes ab ipso
                        desciuissent, reliquos duodecim interrogante Domino, an <pb n="2-378"/> et
                        ipsi abire uellent, pro omnibus respondit: <q>Domine, ad quem ibimus? Verba
                            uitę ęternę habes. Et nos credimus et cognouimus, quia tu es Christus,
                            Filius Dei. </q>Sic consyderabat etiamtum Petrus Dominum, ut
                        nihil eum sine ratione dicere, nihil facere arbitraretur. Sic eidem
                        adheserat, ut, si etiam reliqui omnes dilapsi fuissent, ipse solus non
                        recessisset. Cęterum et se et illos non modo nusquam recessuros, uerum etiam
                        minime dubios esse, quin ipse Filius Dei sit, affirmat, ut scilicet discas
                        neminem posse perfecte diligere, qui non plene crediderit.</p>
               <p>Post hęc prędicente Domino ea, quę propediem Hierosolymis passurus esset,
                        ait: <q>Absit a te, Domine, non erit tibi hoc. </q>Vide, quali amoris ardore
                        flagrabat. Quem in omnibus uerissimum esse nequaquam dubitat, ab eodem id
                        solum patienter audire non poterat, quod ipsi ualde indecens et abominabile
                        esse, nondum mysterium intelligens, existimabat. <q>Absit a te, Domine,
                        </q>imprudenter optat, sed error hic ex affectu prouenit charitatis.
                        Increpatur ergo, ut ab errore resipiscat, non ut a charitate discedat, immo,
                        ut correctus perfectius diligat.</p>
               <p>Inde et in monte, cum reliqui fulgentis Domini splendore stupefacti mutire
                        non auderent, primus prorupit in uocem: <q>Domine, bonum est nos hic esse.
                        </q>Non attendebat loci solitudinem, non deserti incommoditatem, non rupium
                        asperitatem. Ibi sibi optimum esse censuit, ubicunque cum illo una esse
                        contigisset. <q>Si uis, faciamus hic tria tabernacula, tibi unum, Moysi unum
                            et Helię unum. </q>Cur etiam sibi unum non poposcit? Quia eodem cum Iesu
                        contubernio uti et nullo prorsus intersepto ab eo seiungi uelle consilium
                        erat. Semper oculis illum coram intueri cupiebat, quem semel animo complexus
                        fuerat.</p>
               <p>Tunc quoque separari ab eo pertimuit, cum ille Discipulorum pedes loturus
                        sibi obnixe renitenti minaretur ac diceret: <q>Nisi lauero te, non habebis
                            partem mecum. </q>Hoc ut audiuit, protinus se totum eius exponens
                        uoluntati respondit: <q>Domine, non tantum pedes, sed et manus et caput.
                        </q>Modo dixerat: <q>Non lauabis mihi pedes <pb n="2-379"/> in ęternum,
                        </q>et tam cito mutauit sententiam, quam cito illar Domino minus placere
                        intellexit. Vtrobique tamen summi amoris argumentum, cum et reuerentiam prę
                        se tulerit renuendo et permittendo obsequii solicitudinem, ueritus, ne quam
                        ob causam consuetudine eius, qua sibi nihil dulcius neque suauius erat,
                        carere cogeretur.</p>
               <p>Quid illud? Cum audisset, quod unus ex Discipulis conspiraturus esset
                        aduersus Dominum suum et a Ioanne quęreret, quis ille esset, quo eum animo
                        quęsisse crederemus? Nonne in ipsum protinus irruendi, ipsum membratim
                        discerpendi et in frusta concidendi laniandique, si cognouisset? Quando
                        quidem nec armatorum cohortem timuit, unum ex illis gladio feriens, dum pro
                        Domino, cui iam manus iniecerant, furibundus contempto uitę periculo
                        decertat, plures inuasurus, nisi Dominus inhibuisset. Tunc gladium uaginę
                        reddidit cum is, cui etiam ligato parendum erat, iussit.</p>
               <p>Illud etiam obiter consyderemus, quantę pietatis quantęque teneritudinis
                        fuit, cum Dominum audisset dicentem: <q>Quo ego uado, uos non potestis
                            uenire, </q>solus percontatur et interrogat: <q>Domine, quo
                            uadis? </q>Et: <q>Quare non possum te modo sequi? Animam meam pro te
                            ponam. </q>Omnia quidem pręsumere cogebat amor, sed imbecillitas non
                        omnia potuit pręstare. Iam ad supplicium raptum a longe sequitur, nec in
                        atrium ingredi audet, sed foris ante ostium pręstolatur et ab aliis
                        introductus accedit ad ignem, quoniam surrepente formidine frigescebat
                        charitas. Denique interrogatus, se nosse illum negat, pro quo paulo ante ne
                        uitę quidem suę parsurum, si res ita postulasset, dixerat. Cessit tunc sane
                        timori amor, ut pateret, quanta esset humana fragilitas, ubi auxilium
                        subtrahitur diuinum. Sed etsi cessit, non tamen recessit. Rursum se ille
                        colligens, cum in ipsum respexisset Iesus, usque adeo timuisse doluit, ut
                        dolore mors leuior fuisset. Haud igitur minoris dilectionis testimonium
                        prębuit uiuus, dum crimen luget, quam prębuisset mortuus, si Dominum omnino
                        non negasset. <pb n="2-380"/>Proinde etiam post reatum his quoque, qui nihil
                        tale commiserant, pręferri meruit, omnium princeps constitutus, quia omnibus
                        plus dilexit.</p>
               <p>Persequamur et illa intimi amoris signa, quę post resurrectionem Saluatoris
                        in eo apparuisse Euangelica ueritas docet. Cum igitur singulari cultu atque
                        obseruantia Dominum usque ad crucem prosecutus fuisset, mortuum quoque ac
                        sepultum quęrere non cessauit. Cucurrit una cum Ioanne ad monumentum, ut
                        citius cęteris uideret illum, quem cęteris ardentius amabat. Pręcurrit
                        quidem Ioannes, sed ante introiuit in monumentum Petrus, corpore tardior,
                        sed amore aliquanto feruentior.</p>
               <p>Ita et, cum piscationem facerent, Dominum ipsos de littore alloquentem prior
                        agnouit Ioannes, sed ad eum prior uenit Petrus. Sic quippe traditum est<q>:
                            Simon Petrus, cum audisset, quia Dominus est, tunica succinxit se (erat
                            nudus) et misit se in mare. Alii autem Discipuli nauigio uenerunt. Non
                            enim longe erant a terra. </q>Non patitur moras charitas. Tametsi prope
                        littus erant, haud quaquam distulit Petrus, quin ipsum nauiculę cursum suo
                        pręueniret, dum ad Dominum properat. Non petiit nunc, ut super aquas
                        ambularet, quia et id petere tardatio uidebatur, et cum miraculo uelle agere
                        aliquid, quod sine eo perfici potest, Deum tentare est. Itaque uado, quo
                        uolebat, peruenit, reliqui deinde applicuere. Tum demum iubente Domino
                        afferi de piscibus, quos ceperant, primus ascendisse dicitur et traxisse
                        rete in terram magnis piscibus plenum. Qui enim impensius amat, solicitius
                        paret. Magnisque affluit uirtutibus, qui perfecte eum colit. <q>Et cum tanti
                            essent, </q>inquit, <q>non est scissum rete. </q>Non enim rumpi nexus
                        possunt, quos uerus innodauit amor, neque uirtutum aceruus dissipari
                        poterit, si in sinum congestus fuerit charitatis.</p>
               <p>Illum ergo Dominus, cui plus inesse erga se pietatis nouerat, dignum
                        iudicauit, quem ad Ecclesię gubernacula sedere faceret. Ter interrogato et
                        ter respondenti; quod ipsum amaret, oues suas ultro committit. Quod <pb n="2-381"/>autem tertio interrogatus Petrus contristatur, iam, nequid ut
                        ante imprudenter temereque pręsumpserit, dubitat et iccirco consyderatius
                        respondet: <q>Domine, tu nosti omnia, tu scis, quia amo te. </q>Alias multum
                        pollicitus tam nihil pręstitit, ut etiam ueritatem abnegaret; modo nihil
                        promittere ausus tantum exhibuit, ut post persecutiones, verbera, carcerem,
                        catenas, quę pertulit, etiam crucifigi pro nomine illius non recusarit. Hinc
                        apparet nihil eo esse imbecillius, qui in se confidit, neque fortius, qui in
                        Deo. In Deo confidens Neronem contempsit, qui in se confidens expauerat
                        ancillas.</p>
               <p>De Paulo quoque apostolo in Actis legimus, cum esset Tyri, ab Agabo propheta
                        et a Spiritu Sancto fuisse prędictum, quod uincula tribulationesque passurus
                        Hierosolymis esset. Ipse tamen eodem Spiritu confirmatus illo proficisci
                        nequaquam dubitauit nihil supplicia ueritus, dum prędicat Iesum. Lugentibus
                        Discipulis et magistrum indulgentissimum pariter ac doctissimum a proposito
                        deterrentibus: <q>Quid facitis, </q>inquit, <q>flentes et affligentes cor
                            meum? Ego autem non solum alligari, sed et mori in Hierusalem paratus
                            sum propter nomen Domini Iesu. </q>Iuit, in insidias incidit,
                        comprehenditur, ligatur, cęditur, torquetur. Est tamen, cum ei fandi copiam
                        fecissent, tortores suos in uiam salutis dirigere moliebatur, non pro se
                        solicitus, ut uel sic acceptus dimitteretur, sed pro illis, ne errantes in
                        ęternum perirent, pro iniuria referens beneficium, pro malo bonum. Non enim
                        languescit odium sustinens charitas, sed accenditur, si uera fuerit.</p>
               <p>Hinc idem ad Romanos a Corintho scribens clamat: <q>Quis nos separabit a
                            charitate Christi? Tribulatio? An angustia? An fames? An nuditas? An
                            periculum? An persecutio? An gladius? Sicut scriptum est: Quia propter
                            te mortificamur tota die, et ęstimati sumus sicut oues occisionis. Sed
                            in his omnibus superamus propter eum, qui dilexit nos. Certus sum enim,
                            quia neque mors, neque uita, neque angeli, neque principatus, neque
                            uirtutes, neque instantia, neque futura, neque fortitudo, <pb n="2-382"/> neque altitudo, neque profundum, neque creatura alia poterit nos
                            separare a charitate Dei, quę est in Christo Iesu, Domino nostro.</q>
               </p>
               <p>Hinc etiam a Roma ad Philippenses scribens: <q>In omni fiducia, inquit, sicut
                            semper et nunc mangnificabitur Christus in corpore meo, siue per uitam,
                            siue per mortem. Mihi enim uiuere Christus est, et mori lucrum. </q>Et
                        rursum: <q>Quę fuerunt lucra, hęc arbitratus sum propter Christum
                            detrimenta. Veruntamen existimo omnia detrimentum esse, propter
                            eminentem scientiam Iesu Christi, Domini mei, propter quem omnia
                            detrimentum feci et arbitror stercora, ut Christum lucrifaciam, ut et
                            inueniar in illo, non habens meam iustitiam, quę ex Lege est, sed illam,
                            quę ex fide est Christi Iesu. </q>Ad hęc Corinthios hortatur dicens:
                            <q>Siue manducatis, siue bibitis, uel aliud quid facitis, omnia in
                            gloriam Dei facite! </q>Et de iis, qui Deum amant, ad Romanos ait:
                            <q>Scimus, quia diligentibus Deum omnia cooperantur in bonum, iis, qui
                            secundum propositum uocati sunt sancti. </q>Et de iis, qui negligunt, ad
                        Corinthios: <q>Siquis non amat Dominum nostrum Iesum Christum, sit anathema,
                            maran atha, </q>quod Syrum esse aiunt et sonare: <q>Dominus uenit,
                        </q>ut sit sensus: eum in aduentu Iudicis a fidelium consortio separandum,
                        qui a Christi charitate inuentus fuerat alienus.</p>
               <p>Charitatem autem Dei habet, quisquis ea, quę ab illo pręcepta sunt, ante
                        omnia exequi studet. Ioannes apostolus: <q>Hęc est charitas Dei, </q>inquit,
                            <q>ut mandata eius custodiamus. </q>Ac nequid excuses, subiungit: <q>Et
                            mandata eius grauia non sunt. </q>Idem alibi: <q>Et hęc est charitas, ut
                            ambulemus secundum mandata eius. </q>Ipse quoque Dominus in Euangelio:
                            <q>Si diligitis me, </q>inquit, <q>mandata mea seruate! </q>Et iterum:
                            <q>Qui habet mandata mea et seruat ea, ille est, qui diligit me. Qui
                            autem diligit me, diligetur a Patre meo et ego diligam eum et
                            manifestabo ei meipsum. </q>Et rursum: <q>Siquis diligit me, sermonem
                            meum seruabit, et Pater meus diliget eum, et ad eum ueniemus, et mandata
                            apud eum faciemus.</q>
                  <pb n="2-383"/>Quanta uero uel quam necessaria sit charitatis uirtus, Paulus
                        plenissime declarat illa Epistola, quam primam ad Corinthios scribit,
                        affirmans uni charitati omnes inesse uirtutes et omnes prorsus uirtutes
                        nihil esse, si hęc una defuerit. Cuius quidem sententię uerba, quoniam non
                        solum discenda, sed etiam ediscenda sunt, operęprecium erit hic apponere.</p>
               <p>
                  <q>Si linguis hominum, </q>inquit, <q>loquar et angelorum, charitatem autem
                            non habeam, factus sum uelut ęs sonans aut cymbalum tinniens. Et si
                            habuero prophetiam et nouerim mysteria omnia et omnem scientiam, et si
                            habuero omnem fidem, ita ut montes transferam, charitatem autem non
                            habuero, nihil sum. Et si distribuero in cibos pauperum omnes facultates
                            meas et si tradidero corpus meum, ita ut ardeam, charitatem autem non
                            habuero, nihil mihi prodest. Charitas patiens est, benigna est. Charitas
                            non emulatur, non agit perperam, non inflatur; non est ambitiosa, non
                            quęrit, quę sua sunt, non irritatur, non cogitat malum; non gaudet super
                            iniquitate, congaudet autem ueritati; omnia suffert, omnia credit, omnia
                            sperat, omnia sustinet. Charitas nunquam excidit, siue prophetię
                            euacuabuntur, siue linguę cessabunt, siue scientia destruetur. Ex parte
                            enim cognoscimus et ex parte prophetamus. Cum autem uenerit, quod
                            perfectum est, euacuabitur, quod ex parte est. Cum essem paruulus,
                            loquebar ut paruulus, sapiebam ut paruulus, cogitabam ut paruulus.
                            Quando autem factus sum uir, euacuaui, quę erant paruuli. Videmus nunc
                            per speculum in ęnigmate, tunc facie ad faciem. Nunc cognosco ex parte,
                            tunc autem cognoscam, sicut et cognitus sum. Nunc autem manent fides,
                            spes, charitas, tria hęc. Maior autem horum est charitas.</q>
               </p>
               <p>Hęc charitas sanctos tuos. Domine, non modo diuitiarum dignitatumque
                        secularium atque honorum, uerum etiam uitę lucis huius contemptores fecit.
                        Nullis tyrannorum minis suppliciisue absterreri potuerunt, ne nomen
                            tuum<ref target="#d3e3007"/>
                  <note xml:id="d3e3007" ana="editor" resp="BG">* add.</note>
                  <sic>ubsque</sic> palam prędicarent atque extollerent.</p>
               <pb n="2-384"/>
               <p>Petrus, Andreas, Philippus crucifigi non recusarunt, Iacobus et Paulus capite
                        truncari, Iacobus alter de pinna templi deiici et fullonis fuste mactari,
                        Ioannes in bullientis olei dolium nudus demitti, Thomas et Mattheus lanceis
                        confodi, Stephanus lapidibus obrui, Matthias securi percuti, Simon et Iudas
                        irruenti sacrilegorum impetu ellidi atque obteri, reliqui omnes Discipuli
                        diuersis tormentorum generibus absumi ac perimi. Quid post illos de tot
                        milibus martyrum dicam? Dulcia illis tormenta erant, per quę ad te
                        ascendere, tecum iungi properabant. Nihil illis formidini, nihil timori esse
                        poterat, quoniam perfecta charitas foras mittit timorem. Vehementiores
                        poenas experierunt, ut maioris erga te amoris testimonium redderent. Sed
                        nulla tam vehemens a persecutoribus excogitari potuit, ut ęquaret patientium
                        affectum. Grauiora tolerare parati erant quam nouerat inferre rabies inimici
                        in ipsos debacchantis.</p>
               <p>Sed, ne foeminarum in Deum pietatem omnino pręteriisse uideamur, unius
                        exemplo contenti erimus, pietatem deinceps proximis debitam
                        <sic>prosecutri</sic>.</p>
               <p>Maria Magdalena mundi dilectione in dilectionem Domini commutata, soli illi
                        placere cupiens, uenit in domum pharisei, ubi ipse recubuerat, humique
                        prostrata pedes eius osculari coepit, lachrymis rigare, capillo tergere,
                        unguentis perfundere. Et quoniam charitas operit multitudinem peccatorum,
                        continuo de illa dictum est: <q>Remittuntur ei peccata multa, quia dilexit
                            multum.</q>
               </p>
               <p>Iterum in domo Simonis leprosi eiusdem Domini caput unxisse refertur unguento
                        precioso. Impetrata quippe delictorum uenia altius promouetur, et quę pedes
                        unxerat, iam digna fit, quę ungat et caput. Sic paulatim progrediendo ab
                        infimis ad summa usque peruenitur. </p>
               <p>Immensi amoris indicium et illud fuit: Cum Martha, soror eius, Dominum
                        accipiens hospitio parandi conuiuii cura distringeretur, illa audiendi uerbi
                        dulcedine delinita nullis eiusdem germanę compellationibus auelli potuit, ut
                        ab eo parumper secedens ipsam in ministrando iuuare uellet. Ideoque optimam
                        partem elegisse dicitur,<pb n="2-385"/> quę non auferetur ab ea. Charitas
                        enim nunquam excidit.</p>
               <p>Sed ut alia omittam, quis digne explicare, nedum laudare queat, iam sepulto
                        Domino animi eius solicitudinem assiduumque angorem? Comparauit aromata,
                        ante lucem ad monumentum uenit et non inuento corpore recurrit ad
                        Discipulos. <q>Tulerunt, </q>inquit, <q>Dominum de monumento, et nescimus,
                            ubi posuerunt eum. </q>Rursum reuertitur identidemque super uacuum
                        sepulchrum inclinata prospectat, perquirit, plorat. Recedunt Discipuli,
                        permanet illa. Qua perseuerantia atque inquietudine tandem obtinuit, ut
                        Domini a morte resurgentis gloriam prima uideret, prima crederet, prima
                        cęteris annunciaret.</p>
            </div>
            <div type="caput" n="2">
               <head>Caput II / DE CHARITATE ERGA PROXIMVM</head>
               <p>Quoniam uero neque Deum diligere probatur, quisquis non dilexerit proximum
                        suum, discamus sanctorum exemplis, ipsi quoque proximi, id est omnes homines
                        - omnium enim unus pater est Deus - quali amore quantoque animi affectu
                        prosequendi sint.</p>
               <p>Ionathę erga Dauid amicitiam non imminuit Saulis patris indignatio, sed
                        auxit. Pater sępe uitę Dauid insidiatus est; semper filius detexit insidias
                        patris, frequenter<pb n="2-386"/> iratum placauit et a persecutione amici
                        auertit. Cumque die festo Neomenię in celebri conuiuio requireretur,
                        excusauit eius absentiam et patris odium in illum concitatum in se pene
                        excepit, lancea ab eo petitus, sed a Deo protectus. Exurgens ergo ne
                        gustatis quidem solennibus epulis latebras adiit David eumque monuit, ut
                        fuga sibi salutem quęreret. Denique (ut Scriptura testatur) diligebat
                        Ionathas David sicut animam suam, intantum de salute eius solicitus, ut
                        potius patrem regem sibi infensum sustineret quam illum desereret. Documento
                        est non oportere parentum aliorumue dissidiis aut insultationibus nos
                        moueri, ut ab officio discedamus, quod proximis debemus. Scriptum enim est:
                            <q>Noli fieri pro amico inimicus proximo!</q>
               </p>
               <p>Dauid regis erga populum charitas, cum in multis tum in eo pręcipue apparuit,
                        quod, postquam ob illegitimam simul et arrogantem plebium enumerationem
                        puniendus ex tribus malis unum optare cogeretur, neque famem in terram suam
                        neque cędem suorum ab inimicis inferendam elegerit, cum sibi et frumenti
                        satis suppetere posset, ut regi, et multorum armis tectus necem minus ipse
                        timere. Elegit autem communem tam sibi quam reliquis omnibus metum -
                        pestilentiam, immo, quam in se potius, qui deliquerat, quam in aliis
                        desęuituram speraret. At ubi uidit se prętermisso populum uastari cędique,
                        angelo percutiente, exclamat. <q>Ego sum qui peccaui, ego inique egi; isti,
                            qui oues sunt, quid fecerunt? Vertatur, obsecro, manus tua contra me et
                            contra domum patris mei! </q>Qua pietate diuinam placauit iram sibique
                        et iis qui superfuerant ueniam impetrauit, tam iustus in poena eligenda quam
                        promptus in perferenda. Sed cum neque populus a culpa credatur alienus, ipse
                        corporis, ille animi dolorem passus est, minus doliturus, si soli pati
                        contigisset.</p>
               <p>Abdias, Iezabele impia prophetas interficiente, centum ex eis speluncis
                        abditos pauisse dicitur. Non pepercit impensę tot homines pascendo et magnum
                        uitę suę adiit discrimen eos occultando, quibuscum sibi una <pb n="2-387"/>
                        moriendum esse non dubitaret, si deprehensi fuissent. Quamobrem et ipse
                        diuinatione donatus quarto loco censetur in catalogo duodecim prophetarum.
                        Qui enim prophetam accipit in nomine prophetę, mercedem prophetę accipiet.</p>
               <p>Tobię charitatem Babylonica captiuitas probatiorem fecit. Quippe in eadem
                        necessitate constitutis, quoquo modo potuit, opitulari non cessauit, nunc
                        uerbis consolando, nunc rebus iuuando et eos, qui ab impiis hominibus
                        cędebantur, sepeliendo. Hinc, cum et ipse regis Senacherib iussu necandus
                        perquireretur, Deo fauente una cum suis periculum effugit. Postea rege
                        filiorum manu interempto reuersus omnia, quę sibi sublata fuerant,
                        recuperauit, ne benefaciendi materia deesset, cui non deerat animus. Pius
                        ergo in medio inimicorum seruari meruit, crudelis autem nec inter filios
                        tutus fuit.</p>
               <p>Et beati Iob pietatis opera percensentur, dum ad eum dicitur: <q>Ecce
                            docuisti multos, et manus lassas roborasti; uacillantes
                                <corr resp="#NJ">comfirmauerunt</corr> sermones tui, et genua trementia
                            confortasti. </q>Cur ergo post hęc erumnis concutitur, calamitatibus
                        premitur, ad extremam redigitur miseriam? Cur nisi, ut aurum igne probatur,
                        sic is, qui prosperis in rebus semper continentissimus fuerat, etiam in
                        aduersis eiusdem integritatis esse noscatur? Post probationem a malis
                        liberatus duplicia recipit, temporale utique et ęternum bonum, ne ignores
                        multo maximam esse pietatis mercedem.</p>
               <p>Abdemelech Aethiops, eunuchus, Sedechię regis seruus, Hieremiam ab iis, qui
                        uera audire non poterant, in coenoso lacu ignominiose deiectum miseratus,
                        cum regem pro illo exorasset, solus eduxit. Inde, qui prophetam male
                        habuerant, in hostium potestatem deuenerunt. E quibus alii interfecti, alii
                        in Babylonem captiui ducti sunt. Ad ipsum autem Abdemelech per prophetam
                        dicitur: <q>Liberabo te in die illa, ait Dominus, et non traderis in manus
                            uirorum, quos tu formidas. Sed erruens liberabo te, et gladio non cades,
                            sed erit tibi anima tua in salutem, quia in me habuisti fiduciam, ait
                            Dominus. </q>O <pb n="2-388"/> grande charitatis meritum! Capitur,
                        quatitur, uastatur, funditus euertitur Hierusalem, et inter tot gladios
                        furentium inimicorum is, qui proximum ab iniuria liberauerat, diuina uirtute
                        protectus liber expersque periculi fuit.</p>
               <p>Multa quidem id genus exempla de Veteri Testamento adduci in medium possent,
                        nisi plura Noui modo sese ingererent referenda.</p>
               <p>Iam primum Christi erga nos charitas effecit, ut, nisi proximos nostros
                        dilexerimus, non iniusti solum, sed etiam ingrati simus. Si enim Dei Filius
                        pro hominibus homo factus est, si formam serui accepit, si mori ualuit,
                        quanta ingratitudo est nos tantillum gratię illi referre nolle, ut eos
                        diligamus, quos ipse sic amavit? Profecto indignus est beneficio
                        redemptionis, qui communis redemptionis aspernatur consortem et inter feras
                        beluas computandus, dum ita exuit humanitatem, ut hominem contemnat, quem
                        iuuare conditio, genus natura, Deus hortantur. Ne malos quidem odisse
                        debemus, sed modis, quibus commodius fieri potest, ut corrigantur, curare.</p>
               <p>Iaonnes apostolus, cum iuuenem, quem baptizatum peregre proficiscens episcopi
                        cuiusdam fidei commiserat custodiendum, discessisse atque in solitudine cum
                        multis latrocinia exercere audisset, uehementi dolore affectus est
                        incusauitque <corr resp="#NJ">episcopi</corr> negligentiam in eiusmodi deposito seruando
                        nec cunctatus conscenso equo ad grassatorum latibula abiit solus, periculi
                        immemor, dum perditam ouem uestigat inter lupos. Eo uiso iuuenis commissi
                        conscientia uerecundatus fugere coepit, Ioannes insequi consecutusque eum
                        blanditiis promissisque allicit et ad spem uenię animat; se pro illo
                        rationem redditurum, modo poenitere ac secum redire ne detrectaret. Itaque
                        reuersum sic instituit, ut lucraretur Christo. Nobis documento est nulli
                        labori parcendum, ut proximum perniciosis uitę erroribus implicatum
                        expediamus ad salutem. Alioquin contempsisse arguemur, quem sicut nos ipsos
                        diligere iussi fuimus. <pb n="2-389"/>Hoc loco non omittendę videntur sancti
                        huius de odio charitateque sententię, quo accuratius enixiusque hanc
                        sequamur, illud euitemus. <q>Qui dicit - </q>inquit - <q>se in luce esse et
                            fratrem suum odit, in tenebris est usque adhuc. Qui diligit fratrem
                            suum, in lumine manet et scandalum in eo non est. Qui autem odit fratrem
                            suum, in tenebris est et nescit, quo eat, quia tenebrę occęcauerunt
                            oculos eius. Nos scimus, quoniam translati sumus de morte ad uitam,
                            quoniam diligimus fratres. Qui non diligit, manet in morte. Omnis qui
                            odit fratrem suum, homicida est. Et scitis, quoniam omnis homicida non
                            habet uitam ęternam in se manentem. In hac cognouimus charitatem Dei,
                            quoniam ille animam suam pro nobis posuit; et nos debemus pro fratribus
                            animas ponere. Qui habuerit substantiam huius mundi et uiderit fratrem
                            suum necesse habere et clauserit uiscera sua ab eo, quomodo charitas Dei
                            manet in eo? Filioli mei, non diligamus uerbo neque lingua, sed opere et
                            ueritate. Charissimi, diligamus nos inuicem, quia charitas ex Deo est.
                            Et omnis qui diligit, ex Deo natus est et cognoscit Deum. Qui non
                            diligit, non nouit Deum, quoniam Deus charitas est. Deus charitas est,
                            et qui manet in charitate, in Deo manet et Deus in eo. Siquis dixerit,
                            quoniam diligo Deum, et fratrem suum oderit, mendax est. Qui enim non
                            diligit fratrem suum, quem uidet, Deum, quem non uidet, quomodo potest
                            diligere? Et hoc mandatum habemus a Deo, ut, qui diligit Deum, diligat
                            et fratrem suum.</q>
               </p>
               <p>Paulus quoque apostolus, qualem erga proximos charitatem haberet, ostendit ad
                        Romanos dicens: <q>Optabam ego ipse anathema esse a Christo pro fratribus
                            meis. </q>Et ad Corinthios: <q>In cordibus nostris estis, ad
                            commoriendum et ad conuiuendum. </q>Et ad Philippenses: <q>Testis mihi
                            est Deus, quomodo cupiam omnes uos esse in uisceribus Iesu Christi.
                        </q>Et ad Thessalonicenses: <q>Facti sumus paruuli in medio uestrum. Tanquam
                            si nutrix foueat filios suos, ita desyderantes uos cupide uolebamus
                            tradere uobis non solum Euangelium Dei, sed etiam <pb n="2-390"/> animas
                            nostras, quoniam charissimi nobis facti estis. </q>Rursum ad Corinthnos:
                            <q>Cum liber essem - </q>inquit - <q>ex omnibus, omnium me seruum feci,
                            ut plures lucrificarem. Et factus sum Iudeis tanquam Iudeus, ut Iudeos
                            lucrarer; iis, qui sub Lege sunt, quasi sub Lege essem, cum ipse non
                            essem sub Lege, ut eos, qui sub Lege erant, lucrificarem. Omnibus omnia
                            factus, ut omnes facerem saluos. </q>Idem denique ait: <q>Ego per omnia
                            omnibus placeo, non quęrens quod mihi utile est, sed quod multis, ut
                            salui fiant.</q>
               </p>
               <p>Praeterea charitatis proximi pręcepta nobis insinuans: <q>Qui diligit
                            proximum - </q>inquit - <q>Legem impleuit. Nam: Non adulterabis; Non
                            occides; Non furaberis; Non falsum testimonium dices; Non concupisces;
                            et si quod est aliud mandatum, in hoc uerbo instauratur: Diliges
                            proximum tuum sicut teipsum. Dilectio proximi malum non operatur.
                            Plenitudo ergo Legis est dilectio. </q>Rursum alibi: <q>Omnis enim Lex
                            in uno sermone impletur: Diliges proximum tuum sicut teipsum. Quod si
                            inuicem mordetis et comeditis, uidete, ne inuicem consumamini. </q>Alibi
                        quoque ait: <q>Estote imitatores Dei sicut filii charissimi. Et ambulate in
                            dilectione, sicut et Christus dilexit nos et tradidit semetipsum pro
                            nobis oblationem et hostiam Deo, in odorem suauitatis. </q>Iterum alibi:
                            <q>Mementote - </q>inquit - <q>uinctorum tanquam simul uincti et
                            laborantium tanquam et ipsi in corpore morantes. </q>Atque alibi
                        breuiter omnia comprehendens ait: <q>Alter alterius onera portate, et sic
                            adimplebitis legem Christi.</q>
               </p>
               <p>Apostolorum postremo omnium et eorum, qui illos secuti sunt, unum hoc
                        charitatis propositum fuit: neque rerum pręsentium neque quietis neque uitę
                        mortalis ullam habere rationem, dum consulitur spiritali saluti proximorum.</p>
               <p>Serapion abbas oppidum quoddam infidelium ingressus, cum publice prędicantem
                        in medio pellerent, uenundare sese illis coepit in seruum, ut saltem cum
                        dominis priuatim colloquendi potestatem haberet. Vbi <pb n="2-391"/>uero
                        frequenti assiduaque suasione illum, cui seruiebat, credentem de idolorum
                        seruitute in fidei Christi libertatem uendicasset, reddito ei precio ad
                        alium transibat. Hoc gentiles erudiendi genere etiam Lacedęmone et Athenis
                        usum dicunt. Itaque non recusauit uenalis mancipii uilitatem abbas, ut alios
                        a pernicie liberaret erroris.</p>
               <p>Magna et Abraham eremitę in neptem charitas, quam secum in solitudine
                        commorantem Deo seruire et uirginitatem custodire docebat assiduis monitis
                        quotidianaque adhortatione. Sed illa tandem a iuuene quodam solicitata, cum
                        sceleri consensisset, patrui, sanctissimi uiri, conspectum ferre non ualens
                        clam discessit et de uenia desperans impudicicię se dedit. Quid ageret
                        amissa oue, pastor iam senex nesciebat et tamen quiescere prę dolore non
                        poterat. Denique eremum relinquere, tegumentum, ne agnosceretur, mutare,
                        urbes, quas fugerat, intrare, nihil intentatum relinquere, donec illam
                        inuenisset, decreuit. Hoc igitur consilio usus quęsitam inuenit, inuentam
                        conuertit, conuersam secum reduxit et tanto labore recuperatam diligentius
                        custodiuit, ita ut illa salutem, de cuius spe deciderat, poenitendo
                        acquisierit. Quod si ipse delinquentem neglexisset, nunquam fortasse illa a
                        delictis resipuisset. Sed nescit torpere charitas, quousque subleuet
                        corruentem.</p>
               <p>Paulinus, Nolę urbis episcopus (sicuti alio loco de ipso diximus) uiduę
                        cuiusdam filium, in Aphrica apud Vandalos captiuum, cum pecunia non
                        suppeteret, uicaria seruitute redemit, mulieris orbitatem miseratus. Simul,
                        ne ille iuuenis, dum superbis dominis seruit, eorum ritus secutus seruire
                        inciperet diabolo, maluit uitam suam quam proximi animam periclitari.</p>
               <p>Antidius, Turonensis episcopus, cacodęmonem lętum et gestientem uidens, quod
                        Zosimum, summum pontificem, septennio solicitatum tandem ad stuprum
                        committendum se impulisse diceret, haud cunctandum ratus illi pręcepit, uti
                        se eadem celeritate, qua uenerat, Romam perferret. Die altero pontificem
                        adiit relatisque, quę de <pb n="2-392"/>illo demon iactauerat ruborem ei
                        pauoremque iniecit et confitentem protinus ad <corr resp="#NJ">poenitentiam</corr>
                        conuertit eodemque usus diei spacio ad Turonem rediit. Timuisset sese demoni
                        credere, nisi proximi charitas foras misisset timorem. Cuius quidem
                        charitatis merito effectum est, ut is, qui papam corruere fecerat, episcopo
                        obediret.</p>
               <p>Pacomius monachus animaduertens proximi uici colonos rerum ignaros a cultu
                        abesse diuino et tantummodo in pascendis pecoribus studium protrahere,
                        uehementer indoluit nihilque moratus eremum dereliquit et inter illos
                        tuguriolum sibi constituit. Neque prius ad solitudinis locum rediit, quam
                        illos edocuisset Deum honorare, Christo credere, pie atque innocenter
                        uiuere. Fugerat frequentiam, sed fugientem reuocauit charitas - ueluti qui
                        maris periculum euadens iam in portu atque in tuto se recepit, tum, siquos
                        naufragari respexerit, rursum committit se fluctibus, ut in alto
                        laborantibus opem ferat, suę ipse quieti salutem pręponens aliorum.</p>
               <p>Vitalis etiam monachi in urbe Alexandrina mira admodum charitatis opera
                        extitere. Prostibula adibat foeminarum et cum ea, quę impudentiore lasciuia
                        diffluere uidebatur, noctem pactus precium offerebat. Admissus autem in
                        aliquo fornicis angulo procumbens deprecando peruigilabat, donec
                        illucesceret dies. Factum admirans mulier, cogebatur interim tacita intra se
                        cogitare, non iam quantum lucri fecisset sed quantum turpiter uiuendo Deum
                        offendisset. Itaque multę ab eo hoc modo conuersę uitam correxere. Ipse uero
                        peruersa hominum opinione iactatus, quoniam circa lupanaria frequens erat
                        palamque reprehensus patienter tolerabat, cum plus utilitatis ex correctione
                        alieni delicti caperet quam ex sua infamia damni.</p>
               <p>Pafnutius quoque abbas, qua ratione Thaidem, nobile scortum, ab impudicicia
                        auerteret, excogitauit. Cum enim ab ea secretiorem congrediendi locum
                        poposcisset et in abditissimum postremę domus cubiculum ductus, ibi etiam ne
                        ab aliquo conspiceretur, uehementer se <pb n="2-393"/> uereri diceret, »ne
                        dubita - inquit illa - nemo hic te iam uidere pręter Deum potest.« Captata
                        occasione abbas interrogauit, an Deum esse crederet, quem latere nihil
                        possit, tum, qui bonis pręmia et malis proponat poenas. Annuenti subiunxit:
                        »Cum hoc non ignores, nonne infelicissima es, quae propter breuissimi
                        temporis uoluptatem et te et omnes, quibus tui copiam facis, perditum eas
                        cruciatibusque ęternis deputes?« Scelerum conscia mulier statim in lachrymas
                        prorupit ac deinceps lasciuiam carnis frenans ieiuniis orationumque
                        fatigationibus domans pudice sancteque uixit. Itaque neque ipse Pafnutius
                        timuit in se suspicionis notam, dum in alios timet reatus poenam.</p>
               <p>Bernardinus, antequam Minorum religionem profiteretur uitam imitabatur in
                        omni charitatis negocio assiduam. Senę pestilentia laborabant. Plerique
                        contagiosam morbi uim timentes urbe excesserant, et illi quoque, qui
                        resedissent, cum ea familia, in qua ęger erat, commercium habere
                        formidabant. Solus Bernardinus sic destitutis necessarium pręstare
                        ministerium decreuit. Duodecim iuuenibus persuadet, ut secum infirmis
                        seruiendo Christo seruiant. Cum hoc comitatu domos laborantium ingredi,
                        sanos consolari, ęgrotis mederi, indigentibus uictum, defunctis sepulturam
                        prouidere, sed ante omnia curare, ut confessi contritique, quicquid euentus
                        ferret, expectarent. Magis uerebatur, nequid decedentibus officeret ad
                        beatitudinem consequendam, quam ne sibi ad uitam propagandam. Cęterum tantę
                        pietatis uir in tam pręsenti periculo sanus atque incolumis meruit
                        conseruari dignusque effici, qui multo magis postea prodesset hominibus,
                        prędicando, quam tunc profuerat ministrando.</p>
               <p>Sanctulus, Nursię provincię abbas, cum sibi pecunia non suppetisset, qua
                        diaconum suum a Longobardis latronibus captum redimeret, aliam longe
                        difficiliorem redimendi rationem iniit et, ut sibi cum illo colloqui diesque
                        aliquot una esse liceret, rogauit. Qui rogabantur, hac lege concesserunt,
                        ut, si diaconus effugisset, tunc <pb n="2-394"/> abbas, qui per ętatem
                        effugere non poterat, capite puniretur. At ille pro diacono mori paratus
                        fugam persuadet eumque noctu emittit. Qua de causa ad necem petitus prębuit
                        ceruicem. Cęterum iam ad feriendum elatam uidens spiculatoris manum protinus
                        exclamat: »Sancte Ioannes, tene illam!« Immota mansit et rigentibus neruis
                        deflecti nequiuit. Reliqui miraculo territi abbatem liberum fecere. Qui mox
                        rogatus male affectam manum oratione curauit. Multiplicia dona certatim
                        offerebant, uenerantes iam quem dudum occidere uoluerant. Nihil illi
                        accipere libuit pręter captivos. Qui omnes libertati redditi, cum ei gratias
                        egissent, abiere. Itaque Sanctulus abbas, dum se morti opponere pro unius
                        salute non dubitat, una cum multis meruit seruari, Deo id tribuente hominis
                        pietati.</p>
               <p>Carpus, Pauli apostoli discipulus (sicuti de illo Dionysius ad
                            Deophilum<ref target="#d3e3180"/>
                  <note xml:id="d3e3180" ana="editor" resp="BG">* corr. ex <q>Theophilum</q>
                  </note> scribens testatus est) cum fidelem quendam ab infideli subuersum
                        cerneret, prę dolore languere coepit. Cumque, ut conuerterentur, orare
                        debuisset, ut ambo e uita decederent, optauit, ueritus, ne alterius suasu,
                        alterius exemplo alii corrumperentur. Vidit autem in quiete illos in
                        fornacem ardentem a spiritibus immundis trahi uiolenterque impelli, et cum
                        eo spectaculo delectari coepisset, aspexit Christum cum angelis e cęlo
                        delabi in terram ipsosque ab ignis periculo erreptum accedere. A quo et
                        audiuit iterum paratum se pro peccatoribus pati. Hac uisione admonitus pro
                        utriusque conuersione Domino supplicauit et, quos antea mori concupierat,
                        demum in fide uiuificatos recepit. Hinc discimus neminem appetere debere
                        delinquentium poenas, sed poenitentiam, orandumque esse etiam pro incredulis
                        et iniquis. Sic est enim amplectenda religionis fides, ut non deseratur
                        proximi charitas.</p>
               <p>Nunc, ne alterius etiam sexus pium in proximos amorem silentio
                        prętermittamus, idem amor nos hortatur, ut scilicet et legentes huberiorem
                        referant fructum<pb n="2-395"/> et sanctę foeminę sua laude, quantum in
                        nobis est, minus fraudentur.</p>
               <p>Catharina, uirgo duodeuiginti annos nata, cum Maxentii, Alexandrię pręsidis,
                        edictum audisset, in quo referebatur gladio in illos animaduerti placere,
                        qui die pręstituta templum ingressi deos non adorassent, in medium prorupit
                        et pręsidem ipsum nomine compellans atque insanię palam arguens Christum
                        crucifixum adorandum esse asseuerauit, inanium autem deorum simulachra
                        contemptui habenda simul cum iis qui adorant ea. Non est uerita sęuissimo
                        insultare tyranno, ubi proximorum periclitari uidet fidem. Corporis mortem
                        contempsit, ne fideles suppliciorum metu perterriti in mortem ruerent
                        infidelitatis.</p>
               <p>Anastasia Romana infideli quidem uiro tradita, sed tantum Christo iuncta, cum
                        patricii generis esset, prętulit nobilitatis altitudini charitatis
                        humilitatem. Quippe uilibus induta, ne agnosceretur, martyrum carceres
                        inuisebat, uincula exosculabatur, ad patientiam exhortationibus animabat.
                        His officiis digna euasit, quę et ipsa coronam referret martyrii.</p>
               <p>Maria Decegnies conomento dicta, de pago Niuella episcopatus Leodii, ipsa
                        uitę sanctitate maritum pellexerat, ut castitatem seruaret. Ambo ergo
                        Christo, non mundo seruientes leprę morbo affectis ministerium impendisse
                        dicuntur. Non langoris deformitas, non tabes, non sanies foeculenta, non
                        morbi euitanda contagio obstitit charitati. Miserabilior ęgrotantium facies
                        ministrantium curam magis accendebat. Nunc cum Christo regnant in cęlis, qui
                        leprosis ministrarunt in terra. Pro breui labore pręmia consecuti sunt
                        beatitudinis ęternę.</p>
               <p>Bona uirgo in finibus Aegypti, in sanctarum uirginum coenobio Deo seruiens,
                        dum unam inter illas, quam praecipue dilexerat, ex graui ualitudine iam
                        morti proximam miseratur, orauit Domnium, ut cum ea simul diem obiret
                        perpetuaque morientis fieret comes. Vt orauerat, impetrauit: ambę eodem die
                        uita defunctę sunt, <pb n="2-396"/>ambę uno sepulchro conditę. O
                        inseparabile pii amoris uinculum, quod ne morti quidem soluere licuit! Simul
                        cęlum petierunt, quę simul in terra Christo seruierant, ut convivere, sic
                        etiam commori exoptantes.</p>
               <p>Charitate inter se contenderunt apud Antiochiam Theodora uirgo et quidam
                        miles. Illa ob Christi confessionem ab infidelibus in prostibulum truditur.
                        Miles ignotus eam primus adiens persuadet, ut mutatis secum indumentis,
                        uirili habitu euadens, uirginitatem intactam conseruet. Cumque ipse cum
                        muliebri ueste deprehensus pro uirgine ad supplicium traheretur, non
                        sustinuit illa, ut, cuius ope pudiciciam tutata fuerat, ei necis causa
                        fieret. Palam proclamat se esse ei poenę addictam, non ipsum; econtra ille,
                        immo se iudicis sententia damnatum, non illam. Diu certarunt, uterque
                        alterum sua morte redimere cupientes. At uero, quoniam Christi confitentibus
                        mori uiuere erat, Deo disponente ambo simul capitis obtruncatione gloriosum
                        martyrium peregerunt, ne eos tyranni gladius separaret, quos iunxerat amor
                        Christi.</p>
            </div>
            <div type="caput" n="3">
               <head>Caput <num value="3">III</num> / DE CHARITATE ERGA INIMICOS</head>
               <p>Sed quoniam qui ait: <q>Dilige proximum tuum sicut teipsum, </q>idem deinde
                        dixit: <q>Diligite inimicos uestros et benefacite iis, qui oderunt uos,
                        </q>hanc quoque dilectionis partem prosequamur, ut sanctorum exemplis
                        discamus <pb n="2-397"/> nulli malum pro malo reddere, ne male agenti pares
                        simus et, quę ab aliis facta reprehendimus, eadem ipsi faciamus. Tempore,
                        non opere differunt inferens et uindicans iniuriam.</p>
               <p>Ioseph ingentem fratrum inuidiam ingenti rependit beneficio. Occidere eum
                        uoluerunt, in cisternam deiecerunt, Ismahelitis uendiderunt. At ille, cum
                        deinde Pharaonis prępositus esset et fames septennis premere coepisset
                        terram, uenientes in Aegyptum conuiuio excepit, frumento et pecunia iuuit,
                        singulos exosculatus est, iniuriam omnem remisit. Ac ne sequentibus annis,
                        qui quinque, donec septennium perageretur, restabat, fame confecti perirent,
                        ut ad se in Aegyptum cum patre totaque familia transmigrarent, curauit
                        permissuque regis terram, in qua commode habitarent, dedit. Quid multa? Qui
                        sibi innocenti necem seruitutemque intentauerant, eos, cum uictus penuria
                        laborarent, benigne suscepit, opipare aluit, large beneficiis affecit.</p>
               <p>Moyses pro Maria sorore Deum orauit et a lepra curatam reddidit, quam
                        petulanter in se oblocutam nouerat et ob hoc quidem lepra perfusam.
                        Dimittere illam Dei iudicio uoluntatique licebat, sed ipse pietate uictus,
                        ut morbo eo liberaretur, precibus impetrauit.</p>
               <p>Idem a populo, quem de seruitute Aegyptia liberatum in terram lacte et melle
                        manantem, id est, bonis omnibus affluentem perducere tanto labore tantoque
                        uitę periculo moliebatur, sępe murmuratione lacessitus est, sępe furore
                        impetitus et ad tabernaculum fugere coactus. Et tamen tali ac tanta
                        ingratitudine nunquam, sic commotus est, ut benefacere cessaret. Prostratus
                        pro illis orauit, Deum placauit, manna de cęlo, aquam de petra, dum deserta
                        peragrant, ad esum potumque eis impetrauit, legem digito Dei scriptam dedit,
                        de inimicis uictoriam a Domino exorauit, ducem, qui eos in Terram
                        promissionis inferret, reliquit. Si nihil in illum unquam deliquissent, sed
                        semper iussis omnibus fuissent obsecuti, magis pro ipsis solicitus esse non
                        potuisset. <pb n="2-398"/>Dauid quoque Saulis regis capitale in se odium
                        beneficiis ęquauit. Saul enim uirtuti eius laudibusque inuidens et lancea
                        pręsentem appetierat et fugientem armis persequebatur. Ac ille persecutorem
                        suum bis absque sui periculo interimere potuit, si uoluisset; semel in
                        spelunca, ubi ipse latebat, diuertentem, cum clamidis laciniam non sentienti
                        abscidit, iterum in tentorio, cum noctu iuxta caput dormientis cyphum
                        hastamque sustulit et nulli custodum uisus ad suos rediit. His quidem
                        argumentis ostendere uolens, quantum deferret regi etiam iniquo, cum ab illo
                        declinare mallet quam hostliter persequentem lędere. Denique a Philisteis
                        cęsum luxit et cędis eius nuncium, qui ex uulnere morientem, ut doloribus
                        liberaret, ab ipso rogatus, insuper percusserat, occidi iussit, ut reliqui
                        discerent manum continere a christo Domini. Benedixit autem illis, qui
                        mortui cadauer mandauerant sepulturę. Ad hęc illos, qui post Isboseth,
                        Saulis filium, dolose interfecerant, licet ipse de regni successione secum
                        contendisset, ulcisci iussit, tam in aliorum offensores iustus, quam in suos
                        pius.</p>
               <p>Quidam ex prophetis, cum uenisset Bethel, Hieroboam, Israhel regem, idolo
                        sacrificantem increpuit, aduersa illi prophetans familięque eius. Iratus
                        Hieroboam extendit manum iubens apprehendi hominem, et continuo arefactam
                        retrahere nequibat. Vir Dei misertus pro illa manu, quam in sui iniuriam
                        extensam mouerat, Dominum rogauit pristinęque sanitati protinus restituit.
                        Facillime quippe diuina exoratur pietas ab exercente pietatem.</p>
               <p>Quid de Discipulis martyribusque Christi dicam? Qui etiam in eos, a quibus
                        grauissima passi sunt supplicia, beniuolentiam benignitatemque prę se
                        tulere.</p>
               <p>Stephanus pro illis, a quibus falso accusatus, inique damnatus crudeliter
                        lapidum ictibus impetebatur, genibus prouolutus orauit, ne ipsis hoc ad
                        peccatum imputaretur, quod sibi cedere sciebat ad gloriam. <pb n="2-399"/>Iacobum quoque apostolum, Alphei filium, tunc, cum de pinna templi lapidum
                        ictibus deturbaretur ac deturbatus insuper fullonis fuste cęderetur, orasse
                        accepimus illis ignosci postulantem, a quibus iniuste necabatur Sęuiendo
                        impii efficere nequiuerunt, ut pius in sęuientibus bene optare desisteret.</p>
               <p>Venustianus, Tuscię pręses, Sabinum, Assisii episcopum, cum duobus diaconis
                        Exuperantio et Marcello ob Christianitatem comprehendi fecerat et in
                        carcerem trudi. Hos ambos diuersis poenis excruciatos interfecit, illi
                        utranque abscidit manum. Mox ipse graui oculorum dolore uexatus ab eodem
                        remedium poposcit, cui iam tot intulerat mala. Atque ille ueluti beneficiis
                        obstrictus et nulla affectus iniuria libenter accessit, diligenter orauit,
                        efficaciter sanauit, sanando insuper hominem ex infideli Christianum fecit.
                        Maius bonum pro malo reddere non potuit quam ut inimicum suum diligendo Deum
                        amicum faceret et eum pro Christo ad patientiam suppliciorum animaret, a quo
                        ipse pertulerat supplicia.</p>
               <p>Pergentinus<ref target="#d3e3246"/>
                  <note xml:id="d3e3246" ana="editor" resp="BG">* corr. ex<q> Pergentius </q>
                  </note> et Laurentinus fratres sub Decio cęsare Aretii martyrium passi, cum
                        fustigarentur et uerberantium brachia repente obriguissent, ut illi
                        sanitatem recuperarent, orarunt, inimicorum potius quam suę poenę remedium
                        exquirentes.</p>
               <p>Ioannes et Paulus Iuliano Apostata imperante Romę passi sunt. Eorum corpora
                        humi defossa Terentiani, militum pręfecti (cuius manu cęsi erant) filium ad
                        tumulum ipsorum adductum a demonica uexatione liberum reddidere. Hinc patet,
                        quales erga alios uixerint, qui hos, a quibus necati sunt, etiam mortui
                        dilexerunt.</p>
               <p>Christophorus martyr a Dagno<ref target="#d3e3257"/>
                  <note xml:id="d3e3257" ana="editor" resp="BG">** corr. ex <q>Dago</q>
                  </note>, Lycię rege, passus, cum post multa tormentorum genera stipiti
                        alligatus tandem sagittis appeteretur atque earum una reflexo mirabiliter
                        ictu regis oculum confixisset, uulneris remedium monstrauit. Rex itaque
                        decollati martyris cruore oculo illito sanatus est, et conuersus cadauer
                        eius <pb n="2-400"/> sepulturę honore affecit, cuius uitam extinxerat, tunc
                        demum consyderans Christi uirtutem, cum expertus est erga se martyris
                        charitatem.</p>
               <p>Nazarium et Celsum martyres ii, qui in mare suffocandos de naui iactauerant,
                        cum orta statim tempestate periclitari coepissent eosque super undas
                        ambulantes conspexissent, ut sibi subuenirent, suppliciter petiere. Illis
                        ergo in nauem reuersis atque orantibus resederunt fluctus, posuerunt uenti,
                        periculum omne sublatum est. Sancti igitur tantum beneficii retulerunt,
                        quantum iniurię acceperant, curantes, ne illi mergerentur, a quibus ipsi
                        submersi fuerant. Accessit beneficio cumulus, quoniam sic a mortis periculo
                        liberatos etiam, quomodo in ęternum beati uiuerent, docuerunt.</p>
               <p>Hęc in martyrio charitas, illa citra martyrium.</p>
               <p>Spiridion, Cypri episcopus, fures nocturnos domi deprehensos, cum multis, ut
                        eiusmodi scelere abstinerent, admonuisset, non solum impunitos, sed etiam
                        ueruece, quem furatum uenerant, donatos dimisit.</p>
               <p>Felicis quoque monachi in furem benignitas a Gregorio in primo Dialogi sui
                        libro commendatur. Cum enim hortuli curam gereret ac subinde illum expoliari
                        animaduertisset, serpenti pręcepit, ut aditum custodiret neminem lęderet.
                        Proh nefas! Serpentes famulos Christi reuerentur, homines infestant. Fur
                        adueniens in primo statim ingressu uiso serpente pauidus retulit pedem. Quo
                        uepribus alte implicato, ipse in caput corruens, pronus pependit, donec
                        superuenit Felix. Qui pendentem miseratus confestim deposuit et holeribus
                        abunde collatis amice hortatus est, ne per scelus quęreret, quod innocenter
                        se largiente habere posset, quoties petitum uenisset. Magis forsan impensę
                        parceret Felix, si illum furari permisisset, sed a furandi peccato rem
                        copiosius impertiendo auertere hominis animum satius existimauit.</p>
               <p>Talis in furem et Odo, Cluniacensis coenobii abbas, fuit. Illum enim, qui
                        sibi equum noctu subducere attentauerat eoque conscenso neque discedere, cum
                        uellet, neque omnino descendere quiuerat, mane compertum <pb n="2-401"/>benigne ac perhumane corripuit et ad poenitentiam criminis adduxit. Data
                        etiam stipe ueluti equi mercenarium custodem, non tanquam deprehensum
                        abactorem dimittendum curauit.</p>
               <p>Amon<ref target="#d3e3281"/>
                  <note xml:id="d3e3281" ana="editor" resp="BG">* corr. ex <q>Amos</q>
                  </note> quoque Aegyptius, dum in eremo manenti panem, quo in diem uesci
                        solebat, furto subtraherent homines impurissimi, duas serpentes cęllę
                        custodię apposuit, quarum afflatu illi, cum furandi animo propius
                        accessissent, semineces concidere. Eos tamen superueniens Christi seruus
                        manu quemque prehensans errexit et criminis blanditer arguens ad
                        poenitentiam inflammauit atque ita amplexus est, ut ex furibus monachos
                        faceret. Nunquid se suppilari doluit, qui suppilatoribus suis tam se
                        benignum pręstitit? Non, ut ulcisceretur inimicos, custodiam serpentibus
                        mandauerat, sed ut deprehensos a flagitiis auerteret et iungeret Christo.</p>
               <p>Non minus ęquo animo quidam latronum uiolentiam tolerarunt quam hi dolos
                        furum.</p>
               <p>Clodoueo rege aduersus Gothos arma mouente quidam ex militibus predę
                        cupiditate Maxentii, abbatis Pictauiensis, monasterium inuaserunt. Et cum
                        unus abbatem sacrilegio, ut poterat, renitentem ferire uellet, manum cum
                        gladio sublatam demittere nequiuit, reliqui nescio qua stupiditate mentis
                        correpti immobiles constitere. At Maxentius immanitatis uiolentięque eorum
                        oblitus poenam miserari coepit et precatione liberos ab ęgritudine reddidit.
                        Qui deinceps inferre illi iniuriam et timuerunt castigati et erubuerunt
                        beneficio uicti.</p>
               <p>Elphegus, Cantuariensis archiepiscopus, Romam uersus pergens, cum in urbem
                            Ausonam<ref target="#d3e3293"/>
                  <note xml:id="d3e3293" ana="editor" resp="BG">** corr. ex <q>Ausoniam</q>
                  </note> diuertisset, omnibus, quę secum habebat, exutus urbeque eiectus
                        fuisse dicitur. At cum Deo ulciscente sancti iniuriam repentino tecta
                        incendio conflagrare coepissent, reuocatus oratione flammas extinxit. Quo
                        miraculo malignitas hominum in munificentiam uersa plurima offerebat dona.
                        Ipse uera nihil accepit pręter ea, quę sibi modo per uim errepta <pb n="2-402"/> fuerant, ut gratuito potius inimicos suos quam mercede
                        diligere uideretur.</p>
               <p>Idem Deo supplicando et panem benedictum morbo affectis porrigendo
                        pestilentiam sedauit, in ipsos tantum Cantuarię occupatores grassantem, qui
                        ab Ethelredo rege secedentes, cum pyratis societate facta,<ref target="#d3e3303"/>
                  <note xml:id="d3e3303" ana="editor" resp="BG">*
                        add.</note> in urbem hostiliter irruperant, magnam ciuium partem
                        sustulerant, monachos interfecerant, templum incenderant, sibi graue uulnus
                        inflixerant et carcere teterrimo constrictum menses septem incarcerauerant.
                        Omnes Dei ultione deleti fuissent, nisi Elphegus intercessisset, ipsis etiam
                        benefacere cupiens, a quibus tot mala se suosque passos sciret.</p>
               <p>Mauro abbati, qui beato Benedicto in gubernatione successerat, monasterium in
                        agro Andegauensi construenti quidam ex operariis inter se blaterantes
                        detrahere licentius coeperunt, idipsum monasterii opus non pietati
                        religionique eius, sed hypocrisi simulatęque sanctitati deputando. Proinde
                        Sathanę traditi, unus, qui criminis causa et caput fuerat, instanter
                        expirauit, reliqui mirabiliter a demonio uexati sunt. Mauro autem pro illis
                        cum lachrymis deprecante, et mortuus reuixit et, qui nequitię spiritu
                        agitabantur, liberati sunt. Non enim solet ad indignationem moueri, quisquis
                        etiam laudari contemnit.</p>
               <p>Hinc etiam Apollonius monachus at martyr, cum in carcere detineretur, et
                        Philemon choraules omnibus eum opprobriis oneraret, suspirans: Fili, inquit,
                        misereatur tui Deus et nihil horum, quę modo in me obloquendo effudisti,
                        reputet ad peccatum. His uerbis ille corde compunctus et fidem, quam
                        persequebatur, accepit et non recusauit martyrium.</p>
               <p>Vitalis,<ref target="#d3e3314"/>
                  <note xml:id="d3e3314" ana="editor" resp="BG"> ** corr. ex <q>Vitalius</q>
                  </note> Alexandrinus monachus, hominem, a quo alapam acceperat, statim a
                        demone arreptum ac uolutatim humi iactatum, dum pro illo orasset, omni
                        prorsus molestia expediuit. Tam facilis exauditio nonne <pb n="2-403"/>
                        aperte declarat, quanti apud Deum momenti sit erga inimicos charitas?</p>
               <p>Isaac quoque abbas eum, a quo alapa percussus fuerat, cum ob hoc a demonio
                        uexaretur, superincumbens poena liberauit. Idem iis, qui noctu in hortum
                        suum furtim irrepserant et nec auferre quicquam nec inde discedere
                        potuerant, mane inuentos de proposito quidem corripuit, sed quasi hospites
                        prandio excepit et collectis hortuli fructibus, quos furatum uenerant,
                        donauit atque abeuntes deduxit.</p>
               <p>Memorabilis admodum et Ioannis Elemosinarii episcopi contra iniuriam gratia.
                        Conquerenti nepoti de uillico conuitiatore respondit se ita in eum
                        uindicaturum, ut nemo non miratus sit. Accersitumque uillicum annuis
                        pensionibus liberum fecit, docens hoc exemplo nepotem iniuriam hominum haud
                        secus uindicandam esse ab iis pręsertim, qui Deo, non sibi placere student.</p>
               <p>Idem, cum a quodam mendico pro data elemosina contumeliam recepisset,
                        clericos in eum insurgentes cohibuit, se in causa esse asserens, quod
                        petenti minus quam indiguerat impendisset. Illoque accito omnem, quam
                        habebat, pecuniam coram effudit, ut, quanta sibi opus esset, suo arbitrio
                        sublatam ferret. Alius ab ingrato data repetiisset, ille contumeliam passus
                        datis etiam superaddendum existimauit.</p>
               <p>Ioannes Damascenus pro eo, cuius occulta calliditate perfidię in Theodosium
                        imperatorem innocens damnatus dexteram amiserat manum, diu intercessit, ne
                        in dolo deprehensus capite puniretur. Imperator admiratus hominis patientiam
                        ipsum, pro quo rogabatur, interfici uetuit, sed tamen, ne tantum scelus
                        omnino impunitum abiret, in exilium ablegari iussit, sanctum honore affecit:
                        scribę illi officium, in quo antea fuerat, restituens, cum eidem manus
                        quoque redintegrata Beatę Virginis beneficio fuisset. Quis acceptam
                        remittere iniuriam arduum putabit, si tantę offensionis odium tanta repensum
                        est animi benignitate? <pb n="2-404"/>Sanson, Dolensis archiepiscopus, eum,
                        qui sibi ueneni poculum propinauerat, spiritu immundo oppressum miseratus,
                        Deo supplicando sanitati restituit, ad poenitentiam hortatus est, ueniam
                        indulsit, uiuere illum in ęternum cupiens, qui sibi per insidias molitus est
                        necem. Sic neque uenena incaute sumpta nocere ipsi potuerunt, qui sibi
                        antidotum iam pręparauerat perfectę charitatis.</p>
               <p>Hunc quidem et foemineis in pectoribus charitatis ardorem nequiuerunt
                        extinguere aliena odia.</p>
               <p>Christina, uirgo et martyr, pro fide ac ueritate horrendos constanter
                        perpessa est cruciatus. Cum autem etiam serpentes in eam missi fuissent, sed
                        mordere omnino nollent, ueneficum, a quo ad mordendum irritabantur,
                        inuadentes rabidis ictibus multaque ueneni ui statim interimunt. At
                        Christina sui ipsa carnificis uicem dolens, Christum precata, et serpentes
                        in fugam conuertit et ab eis peremptum ad uitam reuocauit et eundem iam
                        credentem ad certam beatitudinis spem errexit.</p>
               <p>Anatoliam etiam uirginem angusto carcere una cum terribili serpente conclusam
                        nec tamen ab eo lęsam, cum tandem consumptam putarent carcerisque ostium
                        reserassent, serpens inde erumpens Audacem, a quo immissus fuerat, morsu
                        apprehensum sinuosoque spirarum uolumine colligatum humi deiicit moribundum.
                        Mox autem ipsius uirginis oratione serpens procul effugatur, et Audax sanus
                        errigitur. Christianorum enim conuenit pietati eos, a quibus offensi sunt,
                        defendere pro uiribus ac tueri nec ab uno lędi permittere.</p>
               <p>Potamiena uirgo Alexandrię passa Basilidi pręfecto, a quo omnia pene
                        tormentorum genera in suo exceperat corpore pro Christi nomine, postquam ad
                        Dominum cum palma migrasset martyrii, per uisum apparuit et coronam, quam ei
                        a Domino impetrauerat, si credere uellet, ostendit. Credidit ille, et per
                        martyrium ęternitatis gloriam consecutus est. Tantę curę fuit uirgini eum,
                        per quem torta interfectaque fuerat, saluum beatumque facere. <pb n="2-405"/>Veneranda quoque uirgo, dum pro Christo multis magnisque afficeretur
                        suppliciis et nunc humi dispassis manibus pedibusque diuaricatis extenta
                        neruis bubulis cęderetur, nunc sic resupinata grandi lapide uentri aduoluto
                        premeretur, nunc in cacabum sulphure, pice, oleo plenum demersa subiectis
                        ignibus coqueretur, eius, cuius iussu talia patiebatur, propius astantis
                        oculum bulloris aspargine cęcatum terra saliua diluta liniens reparauit et
                        ipsum tandem patientia sua superatum Christo credere compulit. Quis
                        conuitium, contumeliam, maledictum non ęquo animo feret, si pro tam grauibus
                        tormentis tam magnum redditum est beneficium?</p>
               <p>Darię uirginis intergritatem ab infidelibus in prostibulum tractę leo de
                        cauea fugiens atque illi adsistens tutatus est. Qui eam uitiandi animo adire
                        ausi fuerant, ipsos inuadens in primo statim limine strauit nihilque
                        pręterea mali intulit, ipsa uirgine sic iubente, ut essent, quos ad fidem
                        poenitentiamque conuerteret, non qui in erroris tenebris uitęque nequitia
                        disperirent. Parci igitur illis iussit, qui sibi erreptum uenerant rem
                        omnibus diuitiis atque etiam uita ipsa preciosiorem, uirginitatem. Neque
                        enim uirginitas illi ad beatitudinem consequendam satis fuisset, si
                        abfuisset pietas.</p>
               <p>Paris exempli et Agnetis uirginis erga inimicum dilectio. Eum quippe, qui
                        ipsam stuprare moliebatur, a diabolo necatum uitę restituit. Vitę restitutus
                        Christum confiteri palam coepit. Illa ergo orante is, qui pudiciciam ipsius
                        inquinare conatus fuerat, duo pręcipua retulit bona: uitam, qua adhuc in
                        terris uiueret, et fidem, qua supra cęlum ęternitatem consequi posset.</p>
               <p>Eugenia uirgo, Philippi, Alexandrię pręfecti, filia, sub uirili habitu sexum
                        dissimulans, inter monachos religiose uersata et iam digna, cui monasterii
                        gubernacula committerentur, Melantię tandem matronę, quam ad illicitos
                        amplexus prouocantem contempserat, accusatione capitis rea constituitur.
                        Accusationis summa erat Eugenium abbatem domi suę uim inferre uoluisse. At
                        illa, cum se non iam Eugenium, sed Eugeniam esse, ut infamiam<pb n="2-406"/>
                        purgaret, prodere uellet, prius accusatrici suę ignosci petiit. Deinde coram
                        patre, cuius iudicio neci iam addicta erat, pectus suum detegendo detexit
                        fallacis mulieris impium commentum. Simul, cuius ipsa filia esset,
                        indicauit. Sic omni prorsus periculo probroque sese expediuit, ante tamen
                        uenia impetrata illi, cuius tam mendaci ac tam foeda delatione in tanta
                        inciderat mala.</p>
               <p>At etiam in monasteriis aliquando locum sibi uendicat inuidia.</p>
               <p>Euphrasia, Deo dicata uirgo, ob humilitatem frequenter sese uilibus occupabat
                        officis. Quędam autem inter sorores non satis linguę temperans illam carpere
                        et simulatę sanctitati facta dictaque eius ascribere palam ausa, cum ab
                        abatissa punienda decerneretur, eiusdem, quam lacessierat, intercessione
                        liberatur. Euphrasia enim et ante ipsam se suppliciter prosternens, quasi
                        quę lęsisset, non quasi quę lęsa fuisset, ueniam sibi petiit et ante
                        abatissam illi impetrauit.</p>
               <p>Othiliam uirginem pater occidere in animo habebat, solo corporis uitio
                        offensus, quia cęca nata fuerat. Mater autem periculo subtractam monasterio
                        tradidit. Hinc ipsa uirtutibus proficiens defectumque oculorum mentis
                        perspicacitate supplens pro eo patre, quem sibi tam indigne capitali odio
                        infensum nouerat, feruenter orando effecit, ut et uiuens poenitentiam
                        delicti ageret et defunctus purgatorii poenas cum paradisi deliciis
                        commutaret. Ipsa uero corporei quoque uisus usum a Deo accipere meruit, quem
                        non acceperat a parentibus.</p>
               <p>Hoc quidem charitatis genus tum Veteri tum Noua lege pręcipitur nobis
                        obseruandum. In Exodo dicitur: <q>Si occurreris boui inimici tui aut asino
                            erranti, reduc ad eum. Si uideris asinum odientis te iacere sub onere,
                            non pertransibis, sed subleuabis cum eo. </q>Et in Prouerbiis legimus:
                            <q>Cum ceciderit inimicus tuus, ne gaudeas et in ruina eius ne exultet
                            cor tuum, ne forte uideat Dominus et displiceat ei, et auferat<ref target="#d3e3367"/>
                     <note xml:id="d3e3367" ana="editor" resp="BG">*
                                corr. ex <q>auferet</q>
                     </note> ab eo iram suam. </q>Et iterum: <q>Si esurierit inimicus tuus,
                            ciba illum, si sitit, <pb n="2-407"/> da ei aquam bibere. Prunas enim
                            congregabis super caput eius, et Dominus reddet tibi. </q>In Euangelio
                        quoque ipse Dominus ait: <q>Diligite inimicos uestros, benefacite iis, qui
                            oderunt uos. Benedicite maledicentibus uobis et orate pro calumniantibus
                            uos. </q>Iterum: <q>Diligite, </q>inquit, <q>inimicos uestros,
                            benefacite et mutuum date nihil inde sperantes, et erit merces uestra
                            multa, et eritis filii Altissimi, quia ipse benignus est super ingratos
                            et malos. </q>Quod autem uerbis pręcepit, exemplo pręstitit. Proditori
                        quippe suo corporis et sanguinis sui sacramentum obtulit, pedes lauit,
                        osculum non negauit. Illis etiam, a quibus cruci affigebatur, ueniam dari
                        petiit: <q>Pater, </q>inquit, <q>ignosce eis, quia nesciunt, quid faciunt.
                        </q>Si tam clemens erga tantam sęuitiam Dominus, quomodo seruus eius erit,
                        qui uindictam expetierit? Aut quomodo Christiano nomine censeri merebitur,
                        qui in diligendis inimicis Christum imitari contempserit? Omnibus mandatum
                        est benefacere omnibus, si fieri potest, sin minus, bene optare; ita tamen,
                        ut homo semper ametur, malignitas hominis nunquam. Omnis enim malignitas
                        diaboli seruitus est, homo autem Dei opus est, et quidem ad imaginem et
                        similitudinem autoris sui factum.</p>
            </div>
            <div type="caput" n="4">
               <head>Caput IV / DE OFFICIO DOCTORIS EVANGELICI</head>
               <p>Sed profecto inter omnes omnium charitates ea pręcipua est habenda, qua alius
                        alii non tam ista temporalia et caduca bona quam illa ęterna atque perpetua
                            <pb n="2-408"/>optare et, quantum in illo est, prouidere ac procurare
                        debet. Enitendum igitur erit iis maxime, qui diuinarum rerum scientia
                        pręstant, ignaros instruere, timidos animare, desides urgere, omnes denique
                        ad capessendas uirtutes, quibus uerę felicitatis pręmia comparantur, sedulo
                        exhortari. Huiusce rei exempla more nostro ab iis, quos Deo, placuisse
                        nouimus, petamus.</p>
               <p> Moyses et Aaron Dei iussu diriguntur, ut populum suum de Pharaonis iugo
                        erreptum ab Aegypti finibus educant et populus ipse sacrificium sibi offerat
                        in deserto et sic Terram ingrediatur promissionis. Doctoris igitur partes
                        erunt peccatores ad poenitentiam compellere, de diaboli seruitute in
                        libertatem gratię uendicare et de terrenis secularibusque negociis ad
                        cęlestium meditationem iugiter excitare, ut, quam beatitudinem animo
                        contemplati fuerint, pietatis iustitięque operibus parare sibi nitantur.</p>
               <p> Esaias propheta, cum se ab angelo carbonis de altari sumpti tactu purgatum
                        animaduertisset et Dominus diceret: <q>Quem mittam, et quis ibit nobis?
                        </q>— ultro se obtulit dicens: <q>Ego sum, mitte me!</q> Quod usurpare
                        nequaquam ausus fuisset, nisi se prius a delictorum inquinatione prorsus
                        expiatum excoctumque agnouisset. Carere enim debet omni uitio, qui aliorum
                        prauitatem paratus est corrigere, ut auditores non tam uerbis ad
                        emendationem uitę prouocet quam exemplo. <q>Labia enim iusti</q> (ut in
                        Prouerbiis dicitur) <q>erudiunt plurimos</q>.</p>
               <p> Vnde alibi ad eundem dicitur: <q>Super montem excelsum ascende tu, qui
                            euangelizas Syon; </q>ut scilicet culmen sanctitatis pie uiuendo
                        inscendat, qui prędicationis munus assumit. <q>Exalta in fortitudine uocem
                            tuam, qui euangelizas Hierusalem; </q>nempe ut, et qui prope sunt et qui
                        longe, audiant. <q>Exalta et noli timere;</q> ne timendo illis adulari
                        incipias, quos debes increpare et sublato cauterio, dum lędere cutem
                        formidas, latens sub ea malum suppurare permittas. Ideo nanque pręceptum
                        est: <q>Non coquas hędum in lacte matris suę, id est, peccantibus ne
                            blandiaris.</q>
                  <pb n="2-409"/> Rursum dicitur illi: <q>Clama, ne cesses, quasi tuba exalta
                            uocem tuam, et annuncia populo meo scelera eorum, et domui Iacob peccata
                            eorum.</q> Proinde, qui in ecclesia declamant, aperte, perseueranter,
                        audacter suo fungantur officio, ita tamen malefacta omnium detestando, ut
                        semper uenię spem proponant poenitentibus. Quia Deus clemens et misericors
                        est, patiens et multę miserationis, et ignoscens super malicia.</p>
               <p> Hieremias immaturam ętatem excusans clamat: <q>A, a, a, Domine Deus, ecce
                            nescio loqui, quia puer ego sum. Noli,</q> inquit Dominus, <q>dicere,
                            quia puer sum, quoniam ad omnia, quę mittam te, ibis et uniuersa,
                            quęcunque mandauero tibi, loqueris. Ne timeas a facie eorum, quia ego
                            tecum sum, ut erruam te. </q>Denique: <q>Misit,</q> inquit, <q>Dominus
                            manum suam et tetigit os meum et dixit: Ecce dedi uerba mea in ore tuo,
                            ecce constitui te hodie super gentes et regna, ut euellas et destruas et
                            disperdas et dissipes et ędifices et plantes. </q>Siquis igitur ad
                        prędicationis opus diuinitus eligitur, nulli rei diffidat, nihil trepidet;
                        omnia aderunt, cui aderit Deus. Disce tamen omne doctoris studium eo
                        spectare debere, ut euellat et destruat hominum uitia, plantet autem et
                        ędificet uirtutes.</p>
               <p> Ezechieli etiam Dominus libere uaticinandi pręstitit audaciam dicens: <q>Tu
                            ergo, fili hominis, ne timeas eos neque sermones eorum metuas. </q>Et
                        rursum: <q>Verba eorum ne timeas et uultus eorum ne formides. </q>Ad hęc
                        datum illi pro cibo uolumen intus et foris scriptum. Etenim prędicator et
                        exteriorem Scripturę historiam in exemplum auditorum proferre debet, et
                        interiorem mysticumque sensum, qui sub ea latet, cum res postulauerit, non
                        tacere. Cuius quidem disciplinę scientiam si assecutus fuerit, et ipse
                        dicere cum Ezechiele poterit: <q>Comedi illud, et factum est in ore meo
                            sicut mel dulce, </q>uel cum Dauid: <q>Quam dulcia faucibus meis eloquia
                            tua! Super mel ori meo.</q>
               </p>
               <p> Ac nequando uel intempestiua ętas prędicandi minuat autoritatem in eis, qui
                        diuinitus inspirantur, Danielis<pb n="2-410"/> adhuc infantis spiritum
                        suscitatum legimus et puero iudicante damnatos senes. Spiritus enim, ubi
                        uult, spirat cordaque hominum, non annos metitur, quibus lumen sapientię suę
                        infundat. Et interdum quidem, ut uirtutem suam ostendat, ex ore infantium et
                        lactentium perfecit laudem.</p>
               <p> Ionas ad Niniuitas prophetare iubetur, et fugit. Quam autem inconsyderate
                        divinę reluctatus uoluntati sit, casus ostendit. Nauigat, tempestate
                        concutitur, in mare pręcipitatur, a pisce deglutitur. Sed cito poenitens
                        liberator moremque Domino gerens prędicat. Et Niniue, quę mox subuertenda
                        erat, auditis prophetę uerbis poenitentiam egit, Deum placauit, seruata est.
                        Quid hoc exemplo discitur nisi tam dignum diuina ultione doctorem, qui
                        dissimulat populi crimina, cum ad prędicandum mittitur, quam populum, qui ab
                        his auerti negligit, cum redarguentem audierit. Neque enim tantam
                        calamitatem Niniuitę tunc effugissent, si Ionę minas contempsissent.</p>
               <p> Ioannis quoque Baptistę uox clamantis in deserto puchre nobis modum
                        formamque prędicandi uidetur exhibuisse. Vitia primum omnium acriter
                        increpanda maximeque eorum, quos in iis obstinatiores cernimus, docuit,
                        phariseis insultans ac dicens: <q>Genimina uiperarum, quis demostrabit uobis
                            fugere a uentura ira? </q>Remedium deinde, ne desperent, continuo
                        ingerendum ostendit, dum subiungens ait: <q>Facite ergo fructum dignum
                            poenitentię! </q>Postremo proponendum iustis pręmium, impiis poenam
                        dicens: <q>Congregabit triticum in horreum, paleas autem comburet igni
                            inextinguibili. </q>His etiam, qui talia docent, neminem timendum
                        declarauit corripiendo Herodem regem, uincula, carcerem, necem perferre
                        satius sibi existimans quam illicitum illius coniugium adulatione obtegere
                        et pręceptorum Dei immemorem se prębere.</p>
               <p> Post Ioannem autem coepit prędicare ipse olim prędicatus semperque
                        prędicandus, mundi Saluator ac Dominus. Lex enim et prophetę usque ad
                        Ioannem, exinde <pb n="2-411"/>Euangelium Christi, et hactenus quidem
                        terrenorum pręmium bonorum, nunc iam cęlestis regni ęterna promittitur
                        poenitentibus beatitudo. <q>Poenitentiam,</q> inquit, <q>agite,
                            appropinquabit enim regnum Dei. </q>Nec certe prius Iesus prędicare
                        coepisse dicitur quam tentatus famem uicisset in deserto, auaritiam in
                        monte, uanam gloriam in templo. Qua in re ostendere uoluit, qualem prius
                        esse oporteat, qui diuini uerbi passim disseminandi curam aggredi decernit.</p>
               <p> Hinc iam reliquarum nationum saluti consulens Discipulos asciscit sibi, ut
                        habeat, quos discedens doctrinę suę per orbem propagandę relinquat magistros
                        utque is, qui docet, aliis etiam docendi disciplinam impendere discat.
                        Circuit totam Galileam, ut doctoribus post se futuris urbes, castella, uicos
                        peragrandi solicitudinem insinuet. Docet in synagogis, ut illi ibi magis
                        uerba facere studeant, ubi pluribus prodesse posint. Prędicat Euangelium
                        regni Dei, nequid aliud in ecclesia prędicandum inani iactatione pręsumant.
                        Cum discipulos docet, ascendit in montem, cum turbas, descendit in plana, ut
                        meminerint perfectioribus excellentiora uitę pręcepta dari oportere,
                        imbecillioribus leuiora, lac paruulis, solidum iam adultis cibum.</p>
               <p> Infidelibus uero his duntaxat, qui audire ueritatem concupierint, religionis
                        nostrę quęque creditu faciliora primum insinuanda sunt, non statim mysteria
                        ingerenda, ne sanctum detur canibus et margaritę mittantur ante porcos et
                        conculcent eas pedibus, contemnentes, quicquid capere non possunt. Audiuimus
                        quendam sacerdotalis ordinis uirum, cum ipso pręsente inter Machumetanos
                        quosdam de Deo mentio incidisset et multa ultro citroque iactata fuissent,
                        tandem dixisse Deum ipsum sępe a se manibus contrectatum, sępe ore haustum.
                        Quod etsi uerum dixerit, inconsulte tamen apud sacramenti ignaros atque adeo
                        incaute, ut illi non modo non crederent, sed etiam ipsum quasi blasphemum
                        ulcisci uellent. Denique parum abfuit, quin eidem, quod sequitur, tunc
                        contingeret: <q>Et canes conuersi dirumpant uos.</q>
                  <pb n="2-412"/>Cuius quidem periculi non ignarus Salomon: <q>Qui
                        custodit,</q> inquit, <q>os suum, custodit animam suam; qui autem
                            inconsyderatus est ad loquendum, sentiet mala.</q>
               </p>
               <p> Prędicandi autem donum, nequis leue putet,<ref target="#d3e3493"/>
                  <note xml:id="d3e3493" ana="editor" resp="BG">* corr. ex <q>putaret</q>
                  </note> non nisi precibus proponitur impetrandum. <q>Rogate, </q>inquit,
                            <q>dominum messis, ut mittat operarios in messem suam. </q>Cęterum,
                        nequis lucri, et non tantum hominum causa prędicationis opus sibi uendicet,
                        ait: <q>Gratis accepistis, gratis date! </q>At uero, ne in quęrendis uitę
                        necessariis rebus occupatus animus docendi studium remitteret: <q>Dignus est
                            operarius,</q> inquit, <q>cibo suo; </q>ut scilicet, quibus seminant
                        spiritalia, ab iis sibi corporalia metant, non plura tamen quam pręsens
                        necessitas poposcerit, ne prędicationem, quę gratuita esse debet, uenalem
                        faciant.</p>
               <p> Pręcipit quoque Dominus ac monet, ut huiusce professionis uiri, ciuitatem
                        ingressi apud dignos maneant, ne scilicet integritati autoritatique eorum
                        quicquam deroget turpis hospitii nota et in suspicionem incidant, qua
                        linguam honestiorem quam uitam habere existimentur.</p>
               <p> Pręterea, licet illi, qui in auditorio conueniunt, parum aut nihil omnino
                        profecerint, non tamen ei, qui docet, pręmium supprimitur laboris dicente
                        Domino: <q>Si ibi fuerit filius pacis, requiescet super eum pax uestra; sin
                            minus, ad uos reuertetur.</q> Neque enim inuitantium gratia perire
                        debet, si ad conuiuium inuitati uenire <sic>fasstidierint</sic>.</p>
               <p> Qui autem usque adeo inueterata animi peruicacia obdurant, ut piis
                        hortatibus mollescere prorsus nequeant, eos Dominus anathemate uidetur
                        execrari dicens: <q>Quicunque non receperit uos neque audierit sermones
                            uestros, exeuntes foras de domo uel ciuitate excutite puluerem de
                            pedibus uestris!</q> Minis quoque horrendis exterret subiungens: <q>Amen
                            dico uobis, tolerabilius erit terrę Sodomorum et Gomorreorum in die
                            Iudicii quam illi ciuitati.</q> Inexcusabilior procul dubio erit,
                        quisquis prędicationes audiens emendari corrigique neglexerit <pb n="2-413"/>quam qui omnino non audierit, casu aliquo impeditus Seruus enim, qui
                        cognouit uoluntatem domini sui et non fecit, plagis uapulabit multis. Qui
                        autem non cognouit et fecit digna plagis, uapulabit paucis.</p>
               <p> Postremo ipsos doctores caute incedere, ne dolis heresum capiantur,
                        simplicitatem custodire, ne ad hypocrisim maliciamque declinent, iubet
                        dicens: <q>Estote prudentes sicut serpentes! </q>Serpente enim minus prudens
                        Adam a serpente deceptus est. <q>Et simplices sicut columbę! </q>Ne scilicet
                        sanctiores uideri quam esse malint. Nam et Spiritui Sancto ideo fortasse in
                        columbę specie interdum apparere libuit, ut ad imitandum auiculę illius
                        puritatem nos inuitaret. Profecto, qui tales extiterint, non immerito iam
                        audire poterunt: <q>Nolite cogitare, quomodo aut quid loquamini. Dabitur
                            enim uobis in illa hora, quid loquamini. Non enim uos estis, qui
                            loquimini, sed Spiritus Patris uestri, qui loquitur in uobis.</q> Itaque
                        nihil neque in pręmeditando neque in pronunciando laborabunt, quibus affatim
                        omnia, quoties usus fuerit, diuina benignitas suppeditabit.</p>
               <p> De apostolis traditum est: <q>Variis linguis loqui coeperunt, prout Spiritus
                            Sanctus <sic>dobat</sic> eloqui illis</q>. Hoc ideo sane, quia diuersis
                        gentibus fidei Christianę mysteria prodi iam uulgarique oportebat et diu
                        errantibus uiam aperiri salutis. Hinc tu quoque, si unam alteramue ciuitatem
                        ad Deum sanctius atque syncerius colendum conuerteris, nondum te existimes
                        fecisse satis, donec datur facultas etiam ad reliquos instruendos
                        proficisci. Pii sane ac boni medici est plurimis curatis alios insuper, qui
                        curatione indigent, perquirere et opportuna omnibus remedia conferre.</p>
               <p> Legimus Petro Hierosolymis primum uerba ad populum faciente die uno tria
                        milia hominum baptizata fuisse, in dies quoque credentium creuisse numerum.
                        Sed et alio deinde die quinque milia superioribus addita. Cum autem Petrus
                        gentiles quoque Domini iugo subiiciendos per uisum cognouisset, Cornelium
                        centurionem et, qui cum illo domi erant, credentes baptizauit. Qui <pb n="2-414"/>ergo paulo ante una tantum atque altera prędicatione tam
                        multos conuerterat, idem etiam paucos non contempsit, ita ut neque itineris
                        laborem ab Ioppe Cęsaream usque euocatus recusaret. Illi igitur, qui in
                        magna etiam auditorum frequentia non suam gloriam, sed alienum profectum
                        quęrunt, tunc quoque, cum rariores conuenerint, docere non erubescunt.</p>
               <p> Paulus segregatus in Euangelium Dei cum collega suo Barnaba peragrant oppida
                        Iudeę in synagogis prędicantes. Inuidentibus uero Iudeis et ad conuitia
                        furenti rabie <sic>prorumpentbus</sic> dixerunt: <q>Vobis oportebat primum
                            loqui uerbum Dei. Sed quoniam repellitis illud et indignos uos iudicatis
                            ęternę uitę, ecce conuertimur ad gentes.</q> Relinquendi ergo sunt, qui
                        peruersa obstinatione durati a peccandi proposito diuelli nullo modo
                        possunt, ne, dum in sterili solo sementem iacimus, foecundę interim glebę
                        nullo subactę aratro fructu huberiore fraudentur. In summa, quicunque
                        Ecclesiam audire noluerit, sit tibi sicut ethnicus et publicanus. Nemo
                        saluatur inuitus.</p>
               <p> Idem hi, ut Lucas inquit, prohibiti sunt a Spiritu Sancto loqui uerbum in
                        Asia. Quę res documento est non passim omnibus euangelizare nos debere, et
                        iis pręsertim, quos Euangelium ipsum contemptui habituros non ambigimus, ne
                        et hi exinde grauioribus poenis obnoxii sint et nos sanctum dedisse canibus
                        arguamur. Vnde et Salomon in Prouerbiis ait: <q>Qui erudit derisorem, ipse
                            iniuriam sibi facit, et qui arguit impium, sibi maculam generat. Noli
                            arguere derisorem, ne oderit te; argue sapientem, et diliget te.</q>
               </p>
               <p> Rursum illis libentissime docendi operam debemus exibere, a quibus ultro
                        inuitamur. Iam enim se institutionibus nostris pro sua uirili obsecuturos
                        polliceri uidentur, dum inuitant. Hinc est, quod Paulus transire maturauit
                        in Macedoniam, cum uir Macedo in uisu apparens ei suppliciter poposcit, ut
                        eo ueniens ipsos adiuuaret. Non petit auxilium, qui non agnoscit periculum.
                        Quis autem petit nisi is, qui periculo liberari cupit? <pb n="2-415"/>
                        Multis tandem urbibus regionibusque docendo peragratis Paulus contulit se
                        Athenas disseruitque cum Epicureis et Stoicis, palam ostendens, quarto
                        pręstaret eorum philosophię disciplina Christi. Quanta autem uel
                        argumentorum ui disputauit uel miraculorum operatione illa, quę dixerat,
                        approbarit, Dionysius Areopagita indicio est factus Apostoli discipulus, qui
                        magister fuerat philosophorum.</p>
               <p> Relictis Athenis uenit Corinthum et Aquilę Priscillęque hospitio usus artem
                        scenofactoriam cum illis factitasse dicitur, sabbatis uero in synagoga
                        disputationes exercuisse. Hinc ipsemet quidem ad Corinthios scribens:
                            <q>Laboramus, </q>inquit, <q>operantes manibus nostris. </q>Et ad
                        Thessalonicenses: <q>Non inquieti fuimus inter uos neque gratis panem
                            manducauimus ab aliquo, sed in labore et fatigatione nocte et die
                            operantes, ne quem uestrum grauaremus, non quasi non habuerimus
                            potestatem, sed ut nosmetipsos formam daremus uobis ad imitandum nos.
                            Nam cum essemus apud uos, hoc denunciabamus uobis, quoniam, siquis non
                            uult operari, nec manducet.</q> Nemo igitur Euangelio seruiens assidue
                        sibi de Euangelio uiuendum putet et, quod prędicationi superest temporis,
                        ocio conterat. <sic>ne</sic> et petendis elemosinis crebrius insistens non
                        petere, sed exigere uideatur, et corporis quieti indulgens ad socordiam
                        paulatim deuolutus a labore quoque spiritalium actionum animo obtorpescat.</p>
               <p> Petrus et Paulus postremo Romę ad martyrium usque prędicando perseuerarunt.
                        Reliqui etiam apostoli dimissa Iudea in diuersas prouincias idolorum
                        cultores at religionem Christi conuersuri disperguntur. Andreas Achaiam,
                        Philippus Scythiam, Bartholomeus Lycaoniam, Iacobus Zebedei Hispaniam,
                        Ioannes Ephesum, Thomas Parthiam Hyrcaniamque et Indiam, Mattheus Macedoniam
                        et Aethiopiam, Iacobus Alphei Hierosolymam, Iudas Thadeus Mediam,
                        Mesopotamiam, Pontum et cum Simone fratre Persidem in sortem prędicationis
                        accepere, nulli labori parcentes, nullum uitę discrimen deuitantes, dum <pb n="2-416"/>communi omnium saluti consultum uolunt. Neque tyrannorum
                        minis neque suppliciis deterriti sunt, ne Christi nomen ubique
                        circumferrent. Sic in omnem terram exiuit sonus eorum et in fines orbis
                        terrę uerba eorum. Sic habitantibus in regione umbrę mortis lux orta est
                        eis. Merito igitur illi sedebunt super thronos cum Christo iudicantes, qui
                        nunquam conquierunt Christum annunciantes.</p>
               <p>Inter apostolicos autem uiros Ambrosius episcopus eruditione, ingenio ac
                        diligentia Dei uerbum prędicando ita pręstitit, ut facile persuasum sit non
                        commentum fuisse, quod de illo quondam iactatum constat, ob os scilicet eius
                        in cunis iacentis uolitasse apum examen, stridulo tinnitu eloquii futuri
                        suauitatem portendens. Hic Aurelium Augustinum Manichea heresi tabescentem
                        suis prędicationibus purgauit sanumque reddidit. Qui iam catholicę fidei
                        disciplinis eruditus omnium tandem hereticorum dogmata certissimis destruxit
                        argumentis nostraque confirmauit, obscura quęque in Scripturis declarauit et
                        ab iis, quę dubia erant, ambiguitatem sustulit. Religiosis uiuendi pręcepta
                        dedit, nemo in disserendo acutius uidit, nemo melius explicauit. Quid multa?
                        Vnum tunc hominem conuertit Ambrosius, sed in uno homine totum pene terrarum
                        orbem doctrinę illius radiis illustrandum recepit. Qui enim docti fuerint,
                        fulgebunt quasi splendor firmamenti, et qui ad iustitiam erudiunt multos,
                        quasi stellę in perpetuas ęternitates.</p>
               <p>Abbatem Antonium aliquando ad hereticos conuincendos relicta solitudine
                        Alexandriam uenisse legimus. Intermisit ergo eremi quietem, dum ad bellum
                        egreditur contra illos pugnaturus, a quibus catholicę fidei murus
                        quatiebatur. Accesserunt quidam philosophi quasi rusticano homini et
                        litterarum ignaro illusuri. Verum ubi loquentem audissent, demirati uerborum
                        uim sententiarumque grauitatem ueritati ab eo prędicatę adheserunt et, cuius
                        corporis habitum paulo ante subsannauerant, scientiam amplexi sunt Christo
                        credentes. Nesciebant <pb n="2-417"/>utique sub terra latere aurum et
                        interdum sub uili panno habitare sapientiam.</p>
               <p>Regulus episcopus, Ioannis apostoli discipulus, in Gallia cęlestis frumenti
                        granum oppidatim disseminat et plurimis baptizatis fructum huberrimum in
                        horreis Ecclesię recondendum cogit. Cęterum, cum apud quendam uicum in magna
                        uirorum ac mulierum celebritate suggestum concionaturus ascendisset, ranarum
                        e proximo lacu coaxantium strepitu prępediebatur, ne commode audiri posset.
                        Igitur, ut silerent, imperauit. Atque ex illo etiamnum lacum illum ranis
                        quidem refertum, sed nullam earum uocalem esse asseuerant. Quid mirum, si
                        homines eius doctrinam secuti sint, cuius iussis irrationale animal
                        obediuit? Ranę obmutuerunt, et homines confiteri Christum coeperunt.</p>
               <p>Patricius episcopus in partibus prouincię Scotię, Christi fidem euangelizasse
                        primus dicitur. Qui cum per Hiberniam iter faceret et se prędicationibus
                        nihil proficere uideret, Deum precatus est, ut ostento aliquo hominum
                        illorum duritiem commolliret, quo ab erroribus iam tandem resipiscerent et
                        ad religionem ueram conuerterentur. Diuinitus admonitus humi circulum
                        designauit atque inibi terra penitus subsidente hiatus ingens apparuit
                        magnumque omnibus incussit terrorem, ne in profundum acti poenas iam
                        incredulitatis darent. Hunc hiatum adhuc extare ferunt et occulto quodam
                        sinuosoque meatu ad nescio quę purgatorii loca deducere. Id utrum uerum sit,
                        scire nihil nostra refert. Credimus enim purgatorium animarum alicubi esse,
                        etiamsi ibi non sit, magisque illud nunc consyderare expedit, quanta hic
                        sanctus humanę salutis cupiditate flagrabat, cui non satis fuit uerbis
                        docuisse, nisi etiam miraculorum terrificationibus, quod docuerat, credere
                        cogeret uel inuitos.</p>
               <p>Aldebertus uero, Pragę episcopus, cum effrenem et indomitam plebem nullis
                        prędicationum solicitationibus ad modestius uiuendi rationem redigere
                        potuisset, episcopatum reliquit et summi pontificis permissu ad coenobium<pb n="2-418"/> Cassini montis perueniens monachum se fecit. Pertimuit eo
                        fungi officio, postquam sibi commissos meliores efficere nequiuisset, ne
                        quęsisse uideretur, quę sua sunt, non quę Iesu Christi, id est, suum
                        honorem, non aliorum profectum.</p>
               <p>Cogitent nunc, quam agant, qui sibi creditum gregem pabulo prędicationis
                        pascere negligunt et se pastores profitentur, si is, qui quotidianis
                        exercitationibus sese fatigabat, non solum parere nolentes dimisit, sed
                        etiam dignitati renunciandum censuit. Quod si is, qui tanta animi
                        solicitudine uocisque contentione in monendo usus fuerat, ob incorrigibilem
                        tamen plebis peruersitatem locum tenere pontificis dubitarit, quanto magis
                        timere debet lucerna sub modico posita, sal fatuum, canis mutus non ualens
                        latrare, cui Dominus per prophetam comminatur dicens: <q>Speculatorem te
                            dedi domui Israhel. Si dicente me ad impium: Morte morieris, non
                            annunciaueris ei neque locutus fueris, ut auertatur a uia sua impia et
                            uivat, ipse impius in iniquitate sua morietur, sanguinem autem eius de
                            manu tua requiram. </q>Ob hoc quidem et propheta contremuit dicens:<q>
                            Vę mihi, quia tacui.</q> Et Apostolus: <q>Vę mihi est, </q>inquit,<q> si
                            non euangelizauero.</q>
               </p>
               <p>Iuuenalis, natione Apher, arte medicus, ordine presbyter, cum a pontifice
                        Romano, ut Narniensi infideli populo Christum euangelizaret, ius
                        potestatemque sibi concedi petisset, episcopus eorum constitutus illo se
                        contulit. Multisque ibi catholica credulitate prędicando confirmatis quendam
                        de obstinatorum numero, cui pręter cęteros error ueritate charior erat, sibi
                        infensissimum habuit. Qui comprehensum, postquam, ut carnem idolo immolatam
                        gustaret, cogere uerbis non potuisset, uiribus aggreditur. Cultellum ori
                        admouet, strictosque dentium dirimere ordines molitur, uiam facturus cibo
                        intra fauces respuentis indendo. At multo secus quam cogitarat euenit.
                        Repente enim quadam lymphatę mentis insania correptus, cuspide in se uersa,
                        ipse sibi iugulum ferit et ad pedes eius, quem inuaserat, exanimis corruit.
                            <pb n="2-419"/>Sic tutatus est Dominus pii doctoris disertum guttur, ut
                        hic, qui illud per uim polluere attentauerat, suum confoderet et sua sibimet
                        manu mortem conscisceret. Eo cadente reliqui omnes, qui in pari infidelitate
                        diu iacuerant, per fidem sese errexere Christi, et unius increduli poena
                        multis credendi causam prębuit.</p>
               <p>Seruatium, Traiectensem episcopum, hac Spiritus Sancti gratia donatum fuisse
                        ferunt, ut prędicantem audientis alienigenę diuersęque nationes unaquęque
                        sua lingua locutum putarent, nihil non intelligentes, quod ab illo esset
                        prolatum. Ad hęc tot miraculis claruisse dicitur, ita pure sancteque
                        uixisse, ut prędicatione, uirtute, moribus ad perfectionem apostolorum
                        proxime accessisse uideatur. Igitur uitę sanctimonia pręstet oportet, qui
                        pręstare cupit prędicandi doctrina operationeque signorum.</p>
               <p>Iuoni presbytero ad prędicandum eunti fluuius non modico incremento ponti
                        supereffusus uiam incluserat. Mox in sese collectus ac subsidens, uelut
                        ueritus tam salubrem operam remorari, transitum prębuit rursumque operuit
                        aquis. Huic simili miraculo olim Leuitis arcam ferentibus Iordanis ad fontem
                        reuersus aridum cessit iter, sed qui illos secuti sunt, in Terram
                        promissionis peruenerunt, qui uero Iuonem, in cęlum ascenderunt; alterum
                        Legi, alterum Euangelio datum.</p>
               <p>Eadmundus, Cantuariensis archiepiscopus, cum in Gallia apud Vigorniam urbem
                        sub dio prędicaret et populus imminentem supra se atrę nubis contractionem
                        cernens pluuiam timeret dilabique sub tecta pararet, ne dubitarent, pręcepit
                        et imbri, ne uerbum Domini impediret, iussit. Magna uis aquarum circa eos,
                        qui ad audiendum conuenerant, in terram defluxit, nullum tamen ex tanto
                        hominum numero attigit. Et pauor pariter ac pudor omnes cepit nolle illius
                        pręceptis obedire, cui insensibile elementum paruisset. Itaque non sine
                        melioris uitę proposito, finita prędicatione, abierunt multi, dum commissa
                        deflerent, lachrymis madidi, pluuia nemo. <pb n="2-420"/>Dominicum ordinis
                        Prędicatorum futurum institutorem pręsagiis quibusdam ante monstratum fuit.
                        Mater eo foecunda catellum se peperisse somniauit, qui faculam mordicus
                        arreptam pręferens mundum incendere uidebatur. Eodem iam nato cuidam non
                        ignobili matronę uisum est stellam fronti eius insedisse, cuius fulgore
                        perinde ac solaribus radiis totus terrarum orbis lucescebat. Breui ergo
                        effectum est, ut ab eo plurima euangelizantium turba per omnes fere
                        prouincias nationesque diffunderetur passimque discurreret. Sic ille
                        ardentis prędicationis facibus mundum succendit, sic doctrinę spiritalis
                        luce illustrauit.</p>
               <p>Eius itaque collegii uir nominatissimus Vincentius tantum prędicatione
                            <sic>ualiut</sic>, ut in Hispania quinque milia Iudeorum ad Christum
                        dicatur conuertisse, in Mauritania octo milia Saracenorum. In urbe quoque
                        Granata docuit infideles, donec a rege eiectus ad suos rediit inuitus.
                        Italiam etiam Galliamque prędicando peragrauit, nec labore uictus nec
                        periculo deterritus, dum ad ęternę salutis beatitudinem adipiscendam omnes
                        inuitat, illud in Psalmo Prophetę promissum implens: <q>Docebo iniquos uias
                            tuas, et impii ad te conuertentur.</q>
               </p>
               <p>Minorum uero pater Franciscus etiam illud executus uidetur: <q>Ite in mundum
                            uniuersum et prędicate Euangelium omni creaturę!</q> Sic enim hominibus
                        prędicauit, ut mundum repleret monasteriis, sic auibus, ut ad audiendum
                        dociles intentęque silentium tenerent ac se manu ab eo contrectari non
                        formidarent. Illos, ut pie religioseque uiuerent, hortatus est, has tantum,
                        ut Creatorem suum laudarent, cuius beneficio pennas haberent ad uolatum,
                        uocem ad cantum, fructus terrę absque omni uel serendi uel metendi labore ad
                        alimentum uitęque sustentationem. Quo hunc amoris studio eos, quos ad
                        fruendam beatitudinem genitos nouerat, docuisse dixerim, si etiam
                        irrationabilia, quantum illis conueniret, monere non neglexit?</p>
               <p>Idem apud castellum Gallinarium prędicans hirundinibus multiplici garritu
                        obstrepentibus silentium <pb n="2-421"/>imperauit, nullaque deinde, quandiu
                        ipse uerba fecit, ne minimum quidem sonum aut susurrum edidit. Et quisnam
                        tam impudens est, ut dubitet, Spiritum Sanctum per os eius locutum, cum
                        etiam bestię interdum pręter naturę suę usum, quod locutus est,
                        intellexerint, et quod iusserit, obediendo peregerint?</p>
               <p>Antonius Hispanus, huius ordinis uir sanctitate percelebris, cum apud Forum
                        Iulii moram traheret, prędicare uerbum Dei iussus imperitiam excusabat,
                        nunquam antea eiusmodi declamationibus usus. Veruntamen iussioni maiorum
                        obtemperans talem fecit sermonem, qualis exercitatissimo tribui potuisset.
                        Exinde prędicationibus operam dare coepit. Cumque aliquando de cruce Domini
                        nostri Iesu Christi uerba faceret, patrem Franciscum, qui uuius adhuc alia
                        in prouincia longe sepositus degebat prope astare in aere uidit nutu
                        confirmantem omnia, quę ab ipso dicebantur. Ad tam sublime euangelizandi
                        munus non nisi per humilioris gradum ascendit, hoc est, dum se eo indignum
                        reputat et tamen, quod iubebatur, obediendo experiri non recusat, sed et
                        tunc confitens ac dicens: <q>Doctrina mea non est mea, sed eius, qui misit
                            me.</q>
               </p>
               <p>De Bernardo, Clareuallensi abbate, traditum est, quod mater eum editura ante
                        in quiete uidit se catellum in utero latrantem habere. Id interpretatum est
                        eam diuini uerbi pręconem egregium parituram. Quam sane interpretationem
                        minime falsam fuisse euentus docuit. Quanti enim hic sanctus in dicendo
                        ingenii industrięque fuerit, quantę in exhortando uirtutis, ipsa scripta
                        eius, quę in manibus habentur, indicio sunt. Quę quoties legimus, toties
                        dicere occurrit: <q>Argentum electum lingua iusti.</q>
               </p>
               <p>Hic, cum aliquando inter prędicandum sibiipsi placere coepisset, ad inanem
                        gloriam occulta suggestione illici se animaduertens aduersus demonem
                        protinus inclamauit: Neque per te, maligne Spiritus, prędicationem hanc
                        inchoaui neque per te finiam. Hoc repetens et arrogantiam cauit et
                        conseruauit humilitatem. Ex quo satis <pb n="2-422"/>patet, quantum illi
                        reprehendendi sint, qui suis prędicationibus inanem tantum laudationis
                        humanę fucum captant seque doctos dici malunt quam docere, quando quidem
                        disciplinis non ita necessariis occupantur, dum docent, dilatantes
                        philacteria sua et magnificantes fimbrias, ita sane, ut, qui audiunt,
                        mirentur magis quam discant.</p>
               <p>Istos et Stephani anachoretę arguit exemplum. Qui cum aliquando illiteratus
                        ac rudis haberetur, tantum in Mareotidis eremo manens profecerat, ut neminem
                        ad eum discendi aliquid gratia accessisse ferant, quin idem discedens se
                        satis edoctum diceret. Mira illi Scripturarum intelligentia inerat, Deo iis
                        pręcipue mysteriorum suorum abdita reserante, qui non tam se multa scire
                        quam alios docere, ut salui fiant, charitatis studio exardescunt.</p>
               <p>Equitius spud Valeriam urbem abbas, postquam scalpello sibi quandam linguę
                        rubiginem ab angelo leuari uidit, ab eodem iussus est ad prędicandum egredi.
                        Diuersa igitur peragrauit loca, passim Euangelium prędicans ac se sacrisque
                        codicibus iumento impositis iter faciens. Accusatus autem, quod nulla
                        Apostolicę Sedis autoritate prędicationis officium exerceret, Romam citatur.
                        Et dum eo proficisci pararet, interim pontifex per somnium exterritus,
                        rursum illi, ne uenire fatigaretur, per nuncios iussit, simulque opus, quod
                        coeperat, facere pergeret, quando quidem id faciendi facultatem non ab
                        hominibus, sed a Deo accepisset. <q>Spiritalis enim,</q> ut Apostolus
                        inquit, <q>omnia iudicat, ipse a nemine iudicatur.</q>
               </p>
               <p>Hoc docendi genus Apostoli sententia interdictum foeminis est.
                        <q>Mulieres</q>, inquit, <q>in ecclesiis taceant. Non enim permittitur eis
                            loqui, sed subditas esse, sicut et Lex dicit. Siquid autem uolunt
                            discere, domi uiros suos interrogent. Turpe est enim mulieri loqui in
                            ecclesia.</q> Marię tamen Magdalenę prędicatione Massilia Euangelium
                        recepit Christi, et Marthę, sororis eius, Rhodani accolę. Decuit solas
                        apostolatus fungi officio, ut, quę <pb n="2-423"/>cum Christo et uiuente et
                        resurgente conuersatę fuerant, quicquid de illo uel oculis conspexissent uel
                        ab illo auribus excepisent, fide certiore testarentur. Siquidem et iis iure
                        suo dicere licebat: <q>Non possumus, quę uidimus et audiuimus non loqui.</q>
               </p>
               <p>Quali uero diligentia quantoque studio in docendo uti debeat catholicę
                        professor disciplinę, Paulus apostolus ostendit, dum Timotheum hortatur
                        dicens: <q>Prędica uerbum, insta, opportune, importune, argue, obsecra,
                            increpa, in omni patientia et doctrina.</q> Eundem quoque in loquendo
                        cautum circumspectumque esse oportere monstrauit, cum ait: <q>Formam habe
                            sanorum uerborum, quę a me audisti, in fide et dilectione in Christo
                            Iesu.</q> Et paulo post: <q>Noli, inquit, contendere uerbis! Ad nihil
                            enim utile est, nisi ad subuersionem audientium. Solicite autem cura
                            teipsum probabilem exibere Deo, operarium inconfusibilem, recte
                            tractantem uerbum ueritatis. Prophana autem et uaniloquia<ref target="#d3e3689"/>
                     <note xml:id="d3e3689" ana="editor" resp="BG">* corr.
                                ex <q>inaniloquia</q>
                     </note> deuita, multum enim proficiunt ad impietatem, et sermo eorum ut
                            cancer serpit.</q> Et iterum ait: <q>Stultas et sine disciplina
                            quęstiones deuita, sciens, quia generant lites.</q> Ad Titum etiam:
                            <q>Loquere</q>, inquit, <q>quę decent sanam doctrinam</q>. Sic et
                        Dominus noster Iesus Discipulis suis, ut Euangelium regni Dei prędicarent,
                        mandauit, non inanes poetarum fabellas, non rerum nihil ad institutionem
                        uitę pertinentium inutiles uestigationes, non captiosa sophismatum
                        argumenta, quibus occupatus animus confunditur magis quam eruditur.</p>
               <p>Pręterea modum modestiamque in corripiendo seruandam idem pręcipit dicens:
                            <q>Seniorem ne increpaueris, sed obsecra ut patrem, iuuenes ut fratres,
                            anus ut matres, iuuenculas ut sorores, in omni castitate.</q> Sic et
                        Galatas admonet, cum ait: <q>Si pręoccupatus fuerit homo in aliquo delicto,
                            uos qui spiritales estis, huiusmodi instruite in spiritu lenitatis,
                            consyderans teipsum, ne et tu tenteris.</q> Illos tamen, qui plus nimio
                        duri uidentur et delinquendi assuetudine iam occaluerunt, acrius <pb n="2-424"/>increpandos esse cum Ioannis Baptistę tum
                        <sic>Salauatoris</sic> nostri exemplo docemur. Dum enim phariseos palam
                        arguerent, alter illos uiperarum progeniem appellauit, alter hypocritas
                        generationemque peruersam et adulteram dixit. Et cum in flagitiis
                        obstinatiores esse uidisset, diaboli, non Abrahę filios nuncupauit. Ferrum
                        enim ferreis malleis procuditur, cera autem, quoniam tenellę naturę sit,
                        manibus formatur. Hinc Paulus Corinthios per Epistolam interrogans: <q>Quid,</q>
                  <sic>inquid</sic>, <q>uultis, in uirga ueniam ad nos, an in charitate et
                            spiritu mansuetudinis?</q> — denotare utique uolens, quod, si adhuc in
                        errore perseuerarent, quo subuersos fuisse rescierat, uirga iam, non
                        mansuetudine opus esse in castigando.</p>
               <p>Doctorem enim procul ab omni assentatione esse decet, quod idem signauit, cum
                        de se diceret: <q>Si hominibus placerem, Christi seruus non essem.</q> Alibi
                        quoque ait: <q>Ita loquimur, non quasi hominibus placentes, sed Deo, qui
                            probat corda nostra. Neque enim aliquando fuimus in sermone adulationis,
                            sicut scitis, Deus testis est, nec quęrentes ab hominibus gloriam, neque
                            a uobis, neque ab aliis.</q> Qua in re non est prętermittenda Salomonis
                        sententia dicentis: <q>Qui dicunt impio: Iustus es, maledicent eis<ref target="#d3e3729"/>
                     <note xml:id="d3e3729" ana="editor" resp="BG">*
                                corr. ex <q>ei</q>
                     </note> populi et detestabuntur eos tribus. Qui arguunt eum,
                            laudabuntur, et super ipsos ueniet benedictio.</q> Et iterum:
                        <q>Homo,</q> inquit, <q>qui blandis fictisque sermonibus loquitur amico suo,
                            rete expandit gressibus eius.</q> Adulator enim non coercet malos, dum
                        palpat, sed licentiores effcit. Hoc uitio facile carebit, qui omnibus rebus
                        antetulerit ueritatem et cum Psalmista dicere poterit: <q>Loquebar de
                            testimoniis tuis in conspectu regum, et non confundebar.</q> Sic etiam
                        Helias propheta Achab regi irato ac dicenti: <q>Tune es ille, qui conturbas
                            Israhel?</q> — audacter respondit: <q>Non ego turbaui Israhel, sed tu et
                            domus patris tui, qui reliquistis mandata Domini et secuti estis
                        Baalim.</q> Idem quoque Ochoziam regem, qui ipsum comprehendere quęsierat,
                        ultro adiit et eo morbo, quo affectus iacebat, eo quod de recuperanda<pb n="2-425"/> ualitudine deum Acharon consultum miserat, periturum
                        prędixit. Azarias etiam sacerdos Ozię regi super altare thimiamatis incensum
                        adolenti reclamauit restititque intrepide et quasi sacrilegio pollutum,
                        eiicere de templo Domini non dubitauit. Tam ergo hi sanctissimi uiri ab omni
                        simulatione dissimultioneque alieni fuerunt quam reges illi ab ęquo
                        honestoque. Quorum quidam potentiam, dum quicquam accusandi esse uiderentur,
                        haud formidabant, perinde ac si et ipsi cum apostolis audissent: <q>Nolite
                            timere eos, qui occidunt corpus, animam autem non possunt occidere.</q>
               </p>
               <p>Quantum porro expediat mortalibus, cum supersunt illis boni doctique
                        prędicatores, quantumue obest, cum desunt, Niniue seruata, Sodoma et Gomorra
                        euersę docent. Illa Iona prophetante poenitentiam egit, hę absque doctore in
                        omne scelus pręcipites iere Deoque ulciscente ad internitionem redactę sunt
                        implentes illud Salomonis oraculum: <q>Cum propheta defecerit, dissipabitur
                            populus.</q> Et ut ad nostra ueniam, Petro prędicante cecidit Spiritus
                        Sanctus super omnes, qui audiebant uerbum. Paulo autem absente et inter
                        Corinthios, quos ad Christum conuerterat, schisma oritur et Galatę, a
                        pseudoprophetis tentantur. Huc accedit, quod, qui prędicatores acceperint,
                        Christum accepisse, et qui eiecerint, eiecisse probantur. Et quid hac re
                        peius, quid illa melius?</p>
               <p>Sed et illud obiter animaduertendum, non omnibus prędicandi officium
                        conuenire. Diu disce, quod doceas, cum a Salomone pręceptum est: <q>Prępara
                            foris opus tuum et diligenter exerce agrum tuum, et postea ędifices
                            domum tuam!</q> Et Iacobus apostolus non inconsulte monet dicens:
                            <q>Nolite plures magistri fieri, fratres mei, scientes, quoniam maius
                            iudicium sumitis. In multis enim offendimus omnes. Siquis in uerbo non
                            offendit, hic perfectus est uir.</q> Docti igitur in populo docebunt
                        plurimos, ut in Daniele legimus. Et in Euangelio: <q>Scriba doctus in regno
                            cęlorum profert de thesauro suo noua et uetera.</q> Quamborem ad
                        apostolos quoque dicitur: <q>Sedete <pb n="2-426"/> in ciuitate, quoad usque
                            induamini uirtute ex alto;</q> nequis diuinę ac cęlestis prędicationis
                        onus assumere sibi ausit, donec uires roburque conceperit ad sustinendum
                        illud, Spiritus Sancti ope atque dono et sacrarum cognitione Scripturarum.
                        Tum demum pręparato domi conuiuio in publicum prodeat et ad exitum uiarum
                        confidenter procedat, multos inuitet, laxet retia ad capturam, seminet semen
                        suum et uerę catholicęque scientię sale omnia condiat. Sed tamen calciamenta
                        habeat in pedibus, ne terram attingat, ut tota eius conuersatio in cęlis
                        sit. Quod aliis pręcipit, prius ipse pręstet, quia, qui fecerit et docuerit
                        sic, hic magnus uocabitur in regno cęlorum. Qui uero aliter prędicant ac
                        uiuunt et ab eo, quod ore pręcipiunt, factis atque animo dissident, iis
                        dicitur: <q>Vę uobis legisperitis, qui oneratis homines oneribus, quę
                            portare non possunt et ipsi uno digito uestro non tangitis sarcinas.</q>
                        Tales quidem etiam indigni, qui legem Dei prędicent, habentur dicente
                        Propheta: <q>Peccatori dixit Deus: Quare tu enarras iustitias meas et
                            assumis testamentum meum per os tuum?</q> Quasi diceret: Nolo te
                        quisquam audiat quanuis bene prędicantem, ne forte sequatur male uiuentem.
                        Sin uero aliqui ex eo tantum, quod peritia ingenioque nonnihil polleant,
                        prędicare aliquando arroganter pręsumpserint uiam ueritatis docentes, tunc
                        iis, qui audiunt, salubriter profecto consulitur, ut magis disciplinę eorum
                        quam uitę rationem habeant, dicente Domino: <q>Quę dicunt, facite, secundum
                            autem opera illorum nolite facere; dicunt enim, et non faciunt.</q> Nemo
                        autem efficacius ad bene beateque uiuendum instruit quam cuius facia
                        dictaque consentiunt, cuius non minus uita quam os prędicat. Et hic quidem
                        est, qui magnus uocabitur in regno cęlorum. Hic, inquam, est, qui mercedem
                        accipit et congregat fructum in uitam ęternam, ut qui seminat simul gaudeat,
                        et qui metit. Quod si beatus est, qui iuste pieque uixerit, quarto beatior,
                        qui simul et docuerit, ut non sibi soli, uerum etiam aliis saluti sit.</p>
            </div>
            <pb n="2-427"/>
            <div type="caput" n="5">
               <head>Caput V / DE SACERDOTIBVS HONORANDIS</head>
               <p>Quę ad Euangelicę institutionis doctorem spectarent, hactenus diximus. Nunc,
                        quantum honoris sacerdotali dignitati deferri debeat, explicemus.</p>
               <p>Primus in Scripturis diuinis Melchisedech sacerdos memoratur, qui panem et
                        uinum obtulerit Deo et cui Abraham patriarcha decimas dederit quique etiam
                        rex Salem extiterit. Sed dum rex tantum erat, non illi licuit sacrificium
                        ministrare, non decimas exigere. Sacerdos etiam factus est, ut potestate
                        pręcederet reges et sanctitate Deo proximior fieret.</p>
               <p>Ad hęc, siquis uestes et ornamenta Aaron pontificis et filiorum eius
                        sacerdotum in Exodo consyderet, inueniet in eis creaturarum omnium typum, et
                        hoc quidem, quantum ad allegoriam pertinet. Quantum uero ad tropologicum
                        sensum, uirtutum cunctarum imaginem. Et si anagogen contemplari uoluerit,
                        figuram Christi. In fronte nomen Dei ineffabile sculptum in auro rutilat,
                        quia caput Christi Deus est et caput Ecclesię Christus. Oleo
                        sanctificationis consecrantur, ut eundem significent, de quo et prędictum
                        est: <q>Vnxit te Deus, Deus tuus, oleo lętitię prę consortibus tuis.</q> Et,
                        si tanta pontifici et sacerdotibus Dei tribuuntur, ut mundum totum
                        uirtutesque omnes contineant et simul mundi uirtutumque Dominum nobis
                        exibeant, quis non eos ante cunctos mortales, qui in terra sunt, ponendos
                        arbitretur? Quis uel sola officii autoritate non omnibus magis uenerandos
                        existimet? Soli pontifici sancta sanctorum ingredi licet, Solis sacerdotibus
                        in altari Deo ministrare, solis panes propositionis sumere et pro populo
                        supplicare. Cedat <pb n="2-428"/>omnis terrena potestas! Nihil in sacerdotis
                        potestate conspicimus, quod non cęlo dignum sit.</p>
               <p>Hinc sane est, quod emissarii Saulis regis iussi interimere sacerdotes Nobę,
                        eo quod Dauid, quem ipse rex persequebatur, suscepissent, non ausi sint
                        manum eis inferre. Aderat rex, in facinus urgebat, cunctantibus iratus
                        minabatur. At illi immoti fixique stetere; adeo ipsimet occidi, si fors ita
                        ferret, quam occidere Dei ministros malebant. Serui denique morte contempta
                        prętulerunt furentis domini iussioni reuerentiam sacerdotum. Doech uero
                        Idumeus, cui nulla religio, nullus Dei metus erat, nec sacerdotum quidem
                        eius cruore manus suas foedare timuit nec distulit pios coram impio rege
                        iugulare, ut illi morem gereret. Doech interpretatur <q>mortuus</q>, ne
                        nescias morte ęterna damnandum esse, quisquis tam excellentis ordinis uiris
                        iniuriam irrogare non perhorret. Ac ne tam immane flagitium uel Sauli uel
                        ipsi Doech impune cessisse existimes, ambo simul, cum in Gelboe Philistinos
                        fugerent, iusto Dei iudicio propriis mucronibus incubuerunt semet
                        interficientes qui sacerdotes interfecerant.</p>
               <p>Sed si tantę ęstimationi fuit sacerdotium Legis, quanto maiori esse debet
                        sacerdotium Euangelii, quod non iam pecudum neque uitulorum, sed Christi
                        sanguine <sic>consceratum</sic> est?</p>
               <p>Anacleti pontificis epistolam extare ferunt, qua pręcipitur summum ac
                        pręcipuum honorem presbyteris a fidelibus deferendum. Non solum igitur
                        presbyterum offendit, qui digne non honorat, sed etiam pontificis edictum
                        negligit atque contemnit. Et cum gemini criminis reus existat, alteras
                        irreuerentię, alteras inobedientię poenas dabit, si modo poententiam non
                        egerit et correctus tanto deinde ministros Dei coluerit submissius, quanto
                        erga eosdem insolentius se gesserat peruersus.</p>
               <p>A Constantino quoque imperatore legem editam tradunt, qua decernat, plus
                        honoris deberi homini in sacerdotali dignitate constituto quam ulli alii uel
                        domino uel regi: certum enim esse in illis honorari Christum, <pb n="2-429"/>qui uicem Christi in terra gererent, non in illis, qui imperarent terrę.
                        Solis autem apostolis, quorum locum sacerdotes tenent, a Domino dictum esse:
                            <q>Qui uos recipit, me recipit, et qui me recipit, recipit eum, qui me
                            misit.</q>
               </p>
               <p>Iure igitur Martinus, Turonensis episcopus, a Valentiniano imperatore
                        inuitatus, cum multis principibus uiris una recumbentibus primus poculum
                        accepisset, in circumferendo, sicuti tunc mos erat, honoris ratio ducebatur,
                        eo gustato presbytero suo post se hauriendum porrexit, neminem ex omni illo
                        conuiuarum numero digniorem decernens, cui secundum honoris locum daret, ne
                        ipsum quidem Valentinianum Augustum.</p>
               <p>Idem Valentinianus, cum aliquando adeunti se Martino non assurrexisset atque
                        etiam rem quandam petenti subiratus repulsam daret, statim flamma a solo
                        sursum uersus emicante assurrexit inuitus et miraculo perterritus petita
                        concessit multoque deinde honore afficere episcopos pariter et presbyteros
                        coepit, liquido iam perspiciens terrenam dignitatem diuinę cedere debere et
                        sacerdotio pręditos ęquum esse etiam ab imperatoribus honorari.</p>
               <p>Propterea quidem et Theodosius Augustus, quoniam iratus in Thessalonicenses
                        supra quam quod iustum ęquumque esset animaduerti fecerat, Mediolani ab
                        Ambrosio episcopo ecclesię aditu prohibitus palamque reprehensus patienti
                        animo pertulit et commissum confitens poenitentiam egit. Vide, quanta est
                        sacerdotis autoritas, qui tanto principi publice insultare non dubitauit et
                        cui tantus princeps populo inspectante cedere non erubuit.</p>
               <p>Idem, cum Paschali quodam die ecclesiam ingressus intra chorum consedisset,
                        audiuit non eum locum purpuratorum esse, sed sacerdotum iubentique Ambrosio,
                        ut inde suscitatus recederet, obediuit. Post hęc Constantinopoli ad
                        ecclesiam ueniens, ut in choro sessum accederet, a patriarcha inuitatus
                        nequaquam acquieuit, magis Ambrosii sententiam sequens atque approbans, qui
                        ne <pb n="2-430"/>imperatores quidem sacerdotum consessione satis dignos
                        iudicauit.</p>
               <p>Antonius Aegyptius abbas, uirtutibus et miraculis ubique clarus, ipsos
                        presbyteros ac sacerdotes in summa ueneratione dicitur habuisse solitusque
                        eisdem caput submittere, benedictionem sibi captare et pro magno beneficio
                        ducere, si accepisset. Profecto tam sanctus uir haud quaquam tanti
                        sacerdotalem benedictionem facisset, nisi per eam sanctiorem se fore
                        cognouisset. Benedici a sacerdote uoluit, ut benedici mereretur a Deo, non
                        in illa sola uitę suę integritate confidens, uerum etiam aliunde spiritalia
                        sibi subsidia comparans. Nam et palmes ille in Euangelio, quanuis fructuosus
                        atque foecundus, adhuc purgatur, ut fructus plus afferat et prouentu in dies
                        lętiore copiosius exhuberet.</p>
               <p>Fratrum quoque Minorum institutor ac pater Franciscus, licet omni sanctitatis
                        genere pręstiterit, non minimum in hoc laudatur, quod maximo semper honore
                        sacerdotes prosecutus sit. Dicere solitum tradunt, si cui sanctorum e cęlo
                        in terram delapso et cum illo simul sacerdoti forte occurrisset, prius se
                        sacerdotis manibus osculum daturum, deinde reuerentiam facturum sancto, plus
                        quidem se debere illi significans, a quo ministrante sacratissimum Christi
                        corpus acciperet quam illi, quem iam cum Christo regnare nosset. Quanta
                        autem res esset sacerdotium, in eo ostendit, quod se indignum illo iudicans
                        nunquam promoueri passus sit soloque diaconatus officio contentus, quoad
                        uixit, fuit. Cogitent nunc sacerdotes, qualis eos decet perfectio, si
                        Franciscus non sufficere credidit.</p>
               <p>Ioannes primus, qui Hormisdę, in summo pontificatu successit,
                        Constantinopolim uersus pergens, cum Corinthum diuertisset, equum ei, a quo
                        commodatum acceperat, restituit. Hoc equo, quod inter manus mansuetior
                        esset, uti solebat uxor eius, qui commodauerat. Post hęc uero, cum illa
                        inscendere uellet, ferocire equus ac ueluti effrenis et indomitus
                        circumagere sese nec omnino pati, ut, cuius dorso pontifex eam sedisset,
                        mulier <pb n="2-431"/>sederet. Cuius rei non mediocris admiratio tum ipsam
                        tum uirum cepit seque illo equo deinceps indignos iudicantes eum pontifici,
                        cui prius commodato concesserant, muneri obtulerunt. Docuit iumentum, quod
                        homo ignorabat, non solum Ecclesię antistitis personam esse honorandam, sed
                        etiam locum, in quo constiterit, atque adeo sedem ipsam, in qua se aliquando
                        collocarit.</p>
               <p>Marcellinus, Anchonę urbis episcopus, cum podagrę morbo fractus ac
                        debilitatus incedere pedes non posset, gestari se iussit et contra
                        incendium, quo urbs ipsa conflagrabat, deponi. Mira res: ad illum usque
                        flamma perueniens retrocedere coepit paulatimque uanescens sęuire desiit et
                        sopita defecit. Quod si ignis, id est, animale elementum sacerdotii uirtutem
                        sensit atque refugit, quis tam impudens est, ut eandem reuereri eidemque
                        sese inclinare subiicereque contemnat?</p>
               <p>Proferamus in medium alterius quoque sexus huic pręceptioni congruens
                        exemplum.</p>
               <p>Mariam Aegyptiacam Zosimas abbas in deserto orantem corpore supra terram
                        attolli uidit, supra aquas Iordanis ambulantem non mergi, et stupefactus
                        congenuare ante illam reuerentię gratia uoluit. At mulier sacerdotalem in
                        ipso dignitatem animaduertens non permisit, sed econtra honorem, quo se
                        indignam censuit, ei detulit, maius quiddam existimans sacerdotem esse quam
                        miracula facere, immo omnibus miraculis mirabilius iudicans ex pane et uino
                        corpus et sanguinem Christi conficere, quod solis sacerdotibus est datum.</p>
               <p>Ad hęc ligandi soluendique potestas eis tribuitur, prędicationis officium
                        gubernandęque Ecclesię regimen committitur et, ut credentes expiationis
                        lauacro cęterisque diuini instituti sacramentis ad cęlestem beatitudinem
                        adipiscendam idoneos reddant, mandatur. Ipsi sunt sal terrę, ipsi lux mundi,
                        ipsi ciuitas supra montem ędificata, ipsi lucerna supra candelabrum posita
                        et lucens omnibus, qui in domo Dei sunt. Ipsi ab apostolo dicuntur genus
                        electum, regale sacerdotium, gens sancta, populus acquisitionis. Denique
                        stellarum angelorumque <pb n="2-432"/>uocabula in Apocalypsi promerentur. Et
                        in Psalmo audiunt: <q>Sacerdotes eius induam salutari, et sancti eius
                            exultatione exultabunt.</q> Hęc sunt igitur, quę sanctus propheta Dauid
                        suspiciens et admirans clamat: <q>Mihi autem nimis honorificati sunt amici
                            tui, Deus, nimis confortatus est principatus eorum.</q> Hęc et nos certe
                        mouere debent, ut illos pręcipua et singulari quadam ueneratione
                        afficientes, quicquid honoris, quicquid officii in eos contulerimus, in Deum
                        contulisse arbitremur, Deo pręstitisse.</p>
               <p>Cęterum et sacerdotes ipsi uideant, ut, quantum autoritate atque honore
                        reliquos mortales antecesserint, tantum et uirtutibus pręstent. Cui multum
                        donatum est, multum ab eo exigetur. Quod si iis, qui semel in anno
                        sacrosanctam communionem de manu sacerdotis accipiunt, ut se prius probent,
                        pręcipitur, et sic de pane illo et de calice bibant, quanto magis debet
                        probari uiuereque syncerius is, qui quotidie ad altare Dei accedit et tam
                        mirabile stupendumque sacramentum uerbis conficit, manibus contrectat, ore
                        sumit et sumendum quandoque aliis porrigit! Castum igitur mente et corpore,
                        prę omnibus pium, humilitate multa submissum, patientia firmum, puritate
                        mundum, sanctitate perfectum, omni denique uirtutum odore pręter cęteros
                        fragrantem esse oportet sacerdotem, ut ei animo consentiat, cui corpore sic
                        adherere pręsumit. Si enim castitatem illius consyderes, uirgo est et
                        Virginis filius; humilitatem, formam serui accepit, cum esset Deus; si
                        patientiam, opprobria, contumelias, uerbera, necem sustinuit, ut nos
                        saluaret; si puritatem, peccatum non fecit et non est inuentus dolus in ore
                        eius; si sanctitatem, sanctus sanctorum est, gratia et ueritate plenus; si
                        perfectionem, nec augeri in illo nec minui potest. Hic quippe ille est
                        unigenitus Dei filius, per quem omnia facta sunt et sine quo factum est
                        nihil, Alpha et Omega, principium et finis, Christus Iesus, cuius nomen
                        super omne nomen, cui omne genu flectitur, cęlestium, terrestrium et
                        infernorum, in quem <pb n="2-433"/> angeli prospicere desyderant, quem cum
                        Patre et Spiritu Sancto simplicem inseparabilemque substantiam tremunt
                        Archangeli, reuerentur Dominationes, uenerantur Potestates, adorant
                        Virtutes, Cherubin et Seraphin confitentur, omnis Spiritus laudat.
                        Ineffabile Verbum, incircumscripta Deitas, incomprehensibilis Maiestas sub
                        uisibili ista palpabilique specie ad te e cęlo dignatur descendere, o
                        sacerdos. Cogita, perpende, examina, quem te exibere debeas, ne talis ac
                        tantus Dominus a te inuitatus, ad te ueniens in te inueniat, quod ipsum
                        offendat.</p>
            </div>
            <div type="caput" n="6">
               <head>Caput VI / DE PACE COLENDA</head>
               <p>Diximus de sacerdotali dignitate honoranda, nunc de pace colenda
                        obseruandaque dicemus. Nam neque sacerdotem pontificemue satis honorare
                        uidetur, qui, quod ab ipso inter missarum solennia facta quotidie
                        pręcipitur, negligit atque contemnit. <sic>Ponitefex</sic> autem ab altari
                        ad populum conuersus dicere solet: Pax uobis; hac nempe precatione nobis
                        innuens, ut cum proximis pacem habeamus, si Deo reconciliari cupimus.</p>
               <p>Isaac patriarcha, ut in Genesi legimus, Gerrarę apud Abimelech, Palestinorum
                        regem considens, cum multa rerum hominumque copia auctus fuisset, in <pb n="2-434"/>inuidiam incidit. Eiectus ergo abiit et semper, ubi
                        tranquillius uiuere posset, quęrens, in Bersabee sibi posuit sedem. At cum
                        idem Abimelech potentiam eius formidans, quem offenderat, ultro amiciciam
                        petitum uenisset, ipse oblitus iniurię, quod petebatur, facile cessit
                        initoque inter se foedere ac pace iureiurando firmata hospitium conuiuiumque
                        illi et omnibus, qui cum illo erant, indulsit. Vlcisci offensorem suum
                        poterat uiribus iam superior, sed sicut expellenti non repugnauit, ita
                        amiciciam petenti annuit. Et quo sibi magis obnoxium faceret, ad epulas
                        inuitauit laute opipareque instructas; intantum pacis concordięque amator
                        fuit.</p>
               <p>Dauid quoque Saulem regem ubique hostiliter persequentem fuga declinabat, et
                        cum posset lędere, noluit. Clamidis eius oram latenter abscidit, hastam et
                        cyphum secus caput dormientis positum abstulit, ut ea res fidem faceret ideo
                        se parcere uitę persecutoris, ut esset, cum quo tandem placato in gratiam
                        rediret. Itaque beneficio Dauid uicta est Saulis inuidia, pacem inter se
                        iniere. Dauid tamen Saulis inconstantię non ignarus, ne pręsentia sua illum
                        turbaret, in Palestinam ad Achim Getheorum regem se transtulit habitauitque
                        in Sicelech urbe, donec Saule hostium armis cęso rediens illi successit in
                        regno, cuius odium placare quam ulcisci maluerat. Sic ergo Dei benignitas ac
                        fauor pacis patientięque exaltauit cultorem.</p>
               <p>Verum quoniam ipse Dauid in negociis militaribus assidue uersatus hostium
                        cruore manus foedauerat, prohibitus est ędificare templum Domino, Salomon
                        autem iussus, ut qui semper pacificus et belli abstinens fuit. Nunquid
                        igitur peccati arguitur Dauid, qui Deo fauente prostrauerit inimicos? Minime
                        quidem, sed tamen ideo ędificatio templi illi interdicitur, ut omnibus
                        constet, quanti apud Deum momenti sit perpetua in homine pacis obseruatio
                        imperturbataque tranquillitas.</p>
               <p>Ezechias, rex Iuda, cum responsum accepisset thesauros, quos Babyloniis
                        glorię cupiditate ostentauerat, iisdem futuros predam, delicti conscius:
                            <q>Bonus est, </q>
                  <pb n="2-435"/>inquit, <q>sermo Domini. Sit tantum pax et ueritas in diebus
                            meis</q>. Non negauit iustum esse Dei aduersum se iudicium, sed mala
                        diferri precatus est, non ob hoc, ne thesauros, sed ne thesauris chariorem
                        pacem ammiteret. Et quoniam pro pace, non pro diuitiis orauit, quod uixit
                        postea, hostem non uidit, Deo in posteros calamitatem illam, quam
                        interminatus fuerat, transferente, ut monstraret pręponendam esse opibus
                        pacem.</p>
               <p>Certe ipse ęterni Patris coęternus Filius non prius de homine nasci uoluit
                        quam totus terrarum orbis positis bellis pacem ageret. Cur ita, nisi ut
                        pacem et concordiam sibi gratissima esse significaret? Tunc et angeli
                        lętantes cecinerunt: <q>Gloria in excelsis Deo, et in terra pax hominibus
                            bonę uoluntatis!</q> Ipse insuper Discipulis suis, cum eos ad
                        insinuandam gentibus ueritatem mitteret, pręcepit, ut, quamcunque domum
                        ingrederentur, statim in primo aditu pacem offerrent, pacem domui illi,
                        pacem habitantibus in ea. Et ad crucem iturus hanc hęreditario illis
                        dimittere uoluit dicens: <q>Pacem relinquo uobis, pacem meam do uobis; non
                            quomodo mundus dat, ego do uobis</q>. Mundana enim pax utilitatem
                        respicit, diuina charitatem. Hanc etiam a Deo poscere nos instruit, dum pro
                        omnibus in se credituris Patri supplicat, ut, sicut ipse cum Patre unum
                        sunt, ita et hi in ipsis unum sint. Non possunt unum esse in Christo, qui
                        non unanimiter adherent uni Christo, ut unius capitis membra esse mereantur.
                            <q>Non est pax impiis</q>, ait Dominus. Et in Euangelio legimus non alio
                        erga Discipulos salutationis genere eum fuisse usum quam ut diceret: <q>Pax
                            uobis!</q> Tunc quoque, cum post resurrectionem insufflaret eis: <q>Pax
                            uobis</q>, inquit. <q>Accipite Spiritum Sanctum!</q> Nimirum, ut doceret
                        illum, qui Spiritus Sancti charismata uellet promereri, prius cum proximis
                        suis concordem ęquanimemque esse oportere. Vnde Apostolus: <q>Idem
                        sapite,</q> inquit, <q>pacem habete, et Deus pacis et dilectionis erit
                            uobiscum.</q> Et Dominus ipse ait: <q>Si duo ex uobis consenserint super
                            terram, de omni re quamcunque petierint, fiet illis a Patre meo, qui in
                                <pb n="2-436"/> cęlis est. Vbi enim sunt duo uel tres congregati in
                            nomine meo, ibi sum in medio eorum.</q> O inęstimabilis beatę concordię
                        merces! Quid enim maius dari potuit hominibus inter se consentientibus quam
                        ut, quicquid petunt, impetrent et Christus illis semper pręsens, semper
                        medius sit?</p>
               <p>Talis pax in apostolis, in discipulis, in martyribus, in confessoribus
                        Christi fuit. Non potuit eam discindere tyrannorum sęuitia, non uoluptatum
                        illecebra subuertere, non perpetuum diaboli odium supplantare. Omnes
                        discordiarum machinationes sola pax in arce uerę fidei collocata superauit.
                        Haud illi pacem nunc haberent in cęlo, si eam habere desiissent in terra:
                        idem uelle et idem nolle supernę beatitudinis dignos fecit. Concordia enim
                        hęc atque consensio ueritatis, non erroris fuit.</p>
               <p>Qui eiusmodi pacis tranquillitate delectari solent, non in se tantum, sed in
                        aliis etiam mentem irritatione aliqua alienatam allicere ac mollire modis
                        omnibus conantur.</p>
               <p>Vbaldus, Eugubinę urbis episcopus, cum ciues suos in seditionem uersos uerbis
                        placare non potuit et iam ad arma esset concursum, inermis inter tela
                        strictosque mucrones irrumpens humi prono corpore sese prostrauit nec
                        exurrexit, donec illi saucium iacere rati mutua odia in unius miserationem
                        conuertissent. Iacens diremit pugnam, quam stans nequiuerat inhibere.
                        Audacem autem et periculi impauidum fecerat ipse pacis amor. Idem Fredericum
                        imperatorem Eugubinis infensum iratumque et ob id grave ęris uectigal
                        acceptis obsidibus imperantem suppliciter adiens placauit, ita ut ille et
                        pecuniam remitteret et obsides restitueret et ipsum, ubi multo honore
                        affecisset, discedentem deduci iuberet. Sicque pastor bonus in tanta ouium
                        suarum trepidatione nunquam conquieuit, donec securas redderet, factus eis
                        uix speratę pacis impetrator simul et nuncius.</p>
               <p>Iuo quoque presbyter, cum multis miraculis tum imprimis pietatis operibus
                        clarus, dolens quendam cum matre non leui odio dissidere, postquam
                        reconciliare <pb n="2-437"/>nulla prorsus ratione quiuit, missale pro eis
                        sacrificium obtulit Deo. Exinde nemine iam solicitante, solo diuino
                        instinctu ita animis resipuere, ut et hic filium se agnosceret et illa
                        matrem. Documento est, ut, quos exhortando ad concordiam reuocare non
                        possumus, reuocemus pro eis deprecando, quando quidem non hominum, sed Dei
                        donum est pax.</p>
               <p>Pafnutio abbati in solitudine uitam agenti reuelatum est quendam Heracleę,
                        illius regionis urbe, sibi uitę meritis esse parem. Et quęrens inuenit eum
                        quidem et uxorem et filios habere, sed post secundam susceptam prolem
                        castitatem cum ipsa seruare, iustitię studere, pietatem colere et hoc
                        pręcipue moris habere, ut, si quos inter se odio distractos cognouisset,
                        continuo in gratiam reducere niteretur. Non fuisset, ut opinor, ciuis iste
                        tam religioso solitario comparandus, nisi hoc sibi uirtutis genus
                        adsciuisset, quo ille procul ab hominibus manens uti non poterat. Assidua
                        quippe cura in reconciliandis aliorum animis indignationibusque leniendis
                        urbanum hominem dignum fecit, qui sanctis eremi cultoribus esset ęquandus.</p>
               <p>Non immerito igitur Agathon abbas gloriatus est se nunquam cepisse somnum,
                        nisi prius et suam aduersum alios et aliorum aduersum se indignationem
                        placando sopiret, implens illud breue quidem, sed multę perfectionis
                        pręceptum: <q>Diuerte a malo et fac bonum, inquire pacem et persequere
                        eam!</q> Eundem dicere solitum accepimus iracundos Deo atque hominibus odio
                        esse. Sicut enim humilitas pacem conseruat, ita iracundia concitat lites,
                        concordiam dissipat.</p>
               <p>Hinc et Ioannes, monasterii in Scythi positi abbas, cum ad Pesium anachoretam
                        uisendum uenisset et ab eo quęreret, quantum in solitudine per annos
                        quadraginta, quibus in ea permanserat, profecisset, isque referret, quod sol
                        omnia collustrans nunquam se conspexerit manducantem: Nec me iratum,
                        respondit, haud minoris meriti existimas non irasci quam corpus quotidianis
                        tenuare ieiuniis inediaque atterere. <pb n="2-438"/>Pastor, de Scythi abbas,
                        interrogatus super illud Euangelii: <q>Qui irascitur fratri suo sine
                        causa,</q> solam iustę irę causam definiuit separationem a Deo, cęteris,
                        quamlibet magnis iniuriis acceptis, qui irascitur, eum sine causa irasci.
                        Igitur, cum offensis lacessimur, meminisse debemus nos non habere
                        indignationis causam, sed patientię. Ita fiet, ut pacem etiam cum inimicis
                        habeamus. Non est enim, cur illis irascamur, quos diligere et pro quibus
                        orare iubemur. <q>Diligite, </q>inquit Dominus, <q>inimicos uestros et
                            benefacite iis qui oderunt uos, et orate pro persequentibus uos!</q>
               </p>
               <p>Cuius quidem pręcepti Beonem,<ref target="#d3e3945"/>
                  <note xml:id="d3e3945" ana="editor" resp="BG">* corr. ex <q>Benonem</q>
                  </note> deserti Thebaidis abbatem, non immemorem fuisse constat, cum nunquam
                        uisus sit iratus. Qui nemini <sic>iracitur</sic>, nonne semper in pace
                        uersatur? Profecto, tametsi persecutiones sustinet, fatigantur persecutores
                        odii stimulis agitati; ille omnia ęquanimiter ferens, in spe pręmii cęlestis
                        conquiescit dicente Domino: <q>Mihi uindicta,<ref target="#d3e3954"/>
                     <note xml:id="d3e3954" ana="editor" resp="BG">** corr. ex
                                <q>uindictam</q>
                     </note> et ego retribuam</q>.</p>
               <p>Secularis quoque potentię in pace conseruanda studium ęternę beatitudinis
                        pręmio est repensum.</p>
               <p>Edgaro enim Britannici regni diadema suscipiente Dunstanus, Cantuariensis
                        archiepiscopus, sibi diuinitus prędictum audiuit pacem Britannię futuram,
                        quandiu ille uiueret. Igitur annos sedecim, quibus regnauit, omnia in summa
                        quiete tranquillitateque fuere. Perpetuo quippe amicicię foedere uicinos
                        reges sibi deuinxerat, piratas mari, prędones terra submouerat. In feras
                        etiam predę auidas seuerus, a Guidualdo, Gualdensium rege, tributum exegit,
                        annis singulis lupos triginta uenatione captos. Id seruatum, donec illud
                        bestiarum genus assiduis cędibus defecit. Nihil esse in regni finibus passus
                        est, quod a pacis quiete foret alienum. Tantus ergo pacifici status amor
                        ipsum usque ad quietem euexit sempiternam et ad cęlestis regni gloriam
                        sublatum inter sanctos collocauit. Hunc imitentur terrarum principes et
                        illorum, qui turbas cient, ferocitatem coerceant, <pb n="2-439"/>bonos sibi
                        concilient, malos persequantur, bello nihil aliud quam pacem quęrant, si Deo
                        pacis placere et ab eo pro talibus factis post terreni regni successum
                        supernę quoque felicitatis recipere mercedem exoptant.</p>
               <p>Est pręterea pacis genus, quę conspiratio sine coniuratio dicitur. Mala hęc
                        et detestanda odiumque potius eligendum quam consentiendum iis, a quibus in
                        societatem sortemque flagitti uocamur.</p>
               <p>Talis pax filios Iacob in Ioseph fratris necem concordes fecerat, nisi quod
                        Ruben Deo inspirante in cisternam deiiciendum censuit et Iudas Ismahelitis
                        uendendum. Vixit ille Dei beneficio, qui fratrum malignitate perierat. At
                        quanto melius erat talem inter se dirimere concordiam quam tanto sceleri
                        consentire! Hęc est illa pax, de qua Saluator ait: <q>Non ueni pacem mittere
                            in terram, sed gladium,</q> quo scilicet talis pax scindi, distrahi
                        separarique deberet.</p>
               <p>De Herode quoque et Pilato in Euangelio legimus, quod ad inuicem inimici
                        erant, et facti sunt amici, ut Iesum perderent. Sic facinorosos homines par
                        perpetrandi mali uoluntas coniunxit, quos alienauerat odium. Minus nocentes
                        fuissent, si in pristinis simultatibus perseuerassent. Non debet esse
                        reconciliationis causa consensio mali, sed boni.</p>
               <p>Est et illa pax oppido quam fugienda, qua obtegitur dolus, sub qua latent
                        insidię fraudesque de improuiso erupturę cubant. Nemo plus nocet quam qui
                        simulat se profuturum. Personam amici malignus induit, ut incautos ducat in
                        foueam. Lactat blanditiis, adulatione palpat, promissis allicit, omni palam
                        permulcet officio et occulte gladium acuit, quo iugulet. De talibus per
                        Hieremiam dicitur: <q>Impii insidiantes quasi aucupes, laqueos ponentes et
                            pedicas ad capiendos uiros. Sicut decipula plena auibus, sic domus eorum
                            plenę dolo.</q> His Dauid Spiritu Sancto plenus imprecatur dicens:
                            <q>Qui loquuntur pacem cum proximo suo, mala autem in cordibus eorum, da
                            illis secundum opera eorum et secundum nequitiam, adinuentionum
                        ipsorum</q>. Idem ab iis circumueniri formidans <pb n="2-440"/> orat Dominum
                        et ait: <q>Ab homine iniquo et doloso errue me!</q> Et iterum: <q>Custodi me
                            a laqueo, quem statuerunt mihi et a scandalis operantium
                        iniquitatem.</q> Sed profecto, sicut malum est ab huiusmodi hominibus
                        irretiri capique, ita pessimum eos uelle imitari. Nam qui decipitur,
                        imprudens est, qui decipit, iniustus. Alter miserationem, alter meretur
                        poenam.</p>
               <p>Igitur, quo utrunque facilius deuitetur, pauca adhuc id genus exempla
                        subnectam. Licet enim nobis propositum sit de uirtutibus tractare, expedit
                        tamen interdum et uitii mentionem interseruisse.</p>
               <p>Abner, filium Ner, qui, ut in Regum libro legimus, principibus Israhel
                        persuaserat, ut eiecto Isboseth, Saulis filio, regem sibi acciperent Dauid
                        in Hebron regnantem, cum ob hoc ipsum negocium illuc uenisset seque ipsi
                        Dauid foedere iunxisset et re peracta iam discederet, Ioab, Dauidici ductor
                        exercitus, ad colloquium reuocatum interemit. Quid hac perfidia nequius, ut
                        regis seruus regis amicum amicicię simulatione supplantet et occidat et
                        duplicis criminis reum se constituat, capitalis fraudis in Abner, summę
                        ingratitudinis in Dauid?</p>
               <p>Idem Amasę, collegę suo, cum obuiam occurrisset: <q>Salue, mi frater,</q>
                        inquiens, faciem ad osculum applicuit, sicam ad latus unoque ictu miserum
                        nihil timentem confecit, ob hoc solum, ne militaris glorię secum particeps
                        esset. Illi inuidit laudem, sibi perpetuam perfidię comparauit notam, minus
                        in hostem quam in socium ferox. Merito postea et ipse a Salomone rege occidi
                        iussus malignę impietatis poenas dedit.</p>
               <p>Godolias, per Nabuchodonosor regem, sicut in Hieremia habetur, reliquiis
                        terrę Iudeę pręfectus, Ismahelem, Nathanię filium, a Bahali, Ammonitarum
                        rege, ad se in Masphat missum cum multis, qui cum illo uenerant, ut socium
                        et amicum domi perquam laute acceperat, pro charissimo habuerat, ab iis,
                        quibus suspectus erat, lędi prohibuerat. Ille tamen contra tot beneficia,
                        sicuti iam animo propositum habebat, incautum cum omnibus fere, qui in
                        Masphat erant, Iudeis ac Babyloniis <pb n="2-441"/> simul trucidauit urbeque
                        potitus est. Quod bellum quoque hac pace plus habuit crudelitatis, si pax
                        dici debeat, qua nihil aliud nisi nocendi quęsita est occasio?</p>
               <p>Nondum fama tam nefandi facinoris percrebuerat, et idem Ismahel inde
                        digressus octoginta uiros de Sichem, Syilo et Samaria Hierosolymam uersus ad
                        offerenda in templo dona petentes, ut ad Godoliam diuerterent, blande
                        amiceque hortatus est. Nota erat Godolię hospitalitas. Quamobrem facile, quo
                        uolebat, persuadet in urbemque perductos interimit. Sicque nequissimus hic
                        impostor ore pacem pręferebat, corde meditabatur carnificinam. Nihil nocere
                        potuisset, si quicquam se interim nociturum ostendisset. Non difficulter
                        cauetur periculum, si patet, neque inimicus, si minatur.</p>
               <p>Antiochus quoque Eupator, ut in Machabeorum libro traditum est, cum Syon
                        arcem loci natura munitam ui expugnare non potuisset, dolo aggressus est.
                        Obsessis pacem iurat, obsidionem soluit. Sed intra moenia receptus omnia
                        funditus euerti iubet, non minus hostiliter agens, quam si iratus repente
                        cum armis <sic>irrupisset</sic> Quos igitur obsidio domare non poterat,
                        simulata pax uicit.</p>
               <p>Alchimus sacerdos cum pessimis ex Israhel ad Demetrium, Asię regem, defecerat
                        et coacto exercitu cum Bachide, regis pręfecto, uenerat contra Iudam. Tunc
                        Assideis, qui de stirpe Israhel erant, amicum se ostendens iurauit nihil se
                        mali illis illaturum. Sic deceptos atque euocatos cum comprehendisset,
                        sexaginta ex ipsis die una neci dedit. Nescio infelicius an inconsultius
                        confisos dixerim. Non enim erat, cur crederent sacerdoti etiam iuranti, quem
                        aduersariorum partes secutum non ignorabant. Quomodo enim periurare homini
                        timeret, qui apostatare a Deo non pertimuit?</p>
               <p>Triphon, Antiochi adolescentis, Syrię regis, prępositus, dominandi cupidine
                        incensus, Ionathę, Israhel duci socioque et amico regis, quem sibi
                        impedimento fore spectabat, quamprimum imponere deliberat. Ad ipsum uenit in
                        Bethsan, dona offert, Ptolomaidem ei se <pb n="2-442"/>traditurum spondet,
                        utque eo secum pergere maturet, persuadet, cum non aliam ob causam se illum
                        adisset diceret. Ingressus una cum eo in urbem, claudi portas, ipsum
                        comprehendi, reliquos, qui cum illo uenerant, ad unum cędi fecit. Acceptis
                        deinde centum talentis et duobus Ionathę filiis, quę, ut ipsum dimitteret,
                        poposcerat, nequaquam dimisit, sed simul cum filiis interimi iussit.
                        Antiochum deinde, dominum suum, dum confabulando cum illo iunctis lateribus
                        incederet, transfigit ac regnum occupat. Habeatur sane cum talibus pax, si
                        ulli unquam plus obfuit Triphon quam iis, qui sese illi credidere.</p>
               <p>Ptolomeus, Abobi filius, pręfectus Hierico, Simonem Machabeum filiosque eius
                        Mathatiam et Iudam hospitio suscepit, honore affecit multoque luxu apparatum
                        conuiuium dedit. Cęterum cum pasti potique essent, crapula grauatos ac
                        semisomnes cum armatis subsessoribus repente inuasit, oppressit, occidit,
                        mensas eorum cruore foedans, quos tam benigne conuitauerat. Haud alia pax
                        uillici esse solet cum porcis, quos ideo saginat, ut mactet. Nostra interest
                        talium hominum et cauere dolos et mores execrari ac prorsus neque decipi
                        neque decipere uelle. Aut si alterum necesse fuerit, pati mala quam inferre
                        satius iudicemus. Sustinendo autem, non uindicando iniuriam pax paratur.</p>
               <p>Vt ergo uera synceraque pace uti fruique possimus, magno atque constanti
                        animo contemnamus insolentium hominum contumelias, probra, maledicta memores
                        a Salomone sapientissimo pręceptum esse: <q>Ne respondeas stulto iuxta
                            stulticiam suam, ne efficiaris ei similis.</q> Rixas et odiosas uerborum
                        concertationes abiiciamus, quia alius quoque sapiens ait: <q>Abstine te a
                            lite, et minues peccata. Vbi autem zelus et contentio, </q>ut Iacobus
                        apostolus inquit,<q> ibi inconstantia et omne opus prauum.</q> Paulus etiam
                        ad Titum scribens ait: <q>Stultas et sine disciplina quęstiones deuita,
                            sciens quia generant litem. Seruum autem Domini non oportet litigare,
                            sed mansuetum esse ad omnes.</q> Rursum Salomon: <q>Honor est <pb n="2-443"/> homini,</q> inquit, <q>qui separat se a contentione;
                            omnes autem stulti miscentur contumeliis.</q> Et iterum: <q>Ne contendas
                            cum pessimis, ne emuleris impios!</q> Et alibi scriptum est: <q>Non
                            litiges cum homine linguato, et non strues in ignem illius ligna</q>.
                        Profecto, qui pungentes altercationum aculeos non cauerit, pręceps agatur
                        necesse est in perpetuam inquietudinem mentis pariter et corporis. Et hoc
                        quoque Salomonis sententia astruemus: <q>Vir sapiens,</q> inquit, <q>si cum
                            stulto contenderit, siue irascatur siue irrideat, non inueniet
                        requiem</q>. Modis omnibus igitur enitamur, ut a uelitationibus ac iurgiis
                        alieni pacem tranquillitatemque possideamus, uel Apostolo hortante, qui ait:
                            <q>Obsecro uos, fratres, per nomen Domini nostri Iesu Christi, ut
                            idipsum dicatis omnes, et non sint in uobis schismata</q>. Mala est
                        luxuria, mala auaritia, mala uentris ingluuies, malum ocium, sed tamen
                        unumquodque crimen sua blanditur uoluptate. Sola discordia nihil in se
                        habet, quo delectet. Gignit inuidiam, concitat iram, prorumpit ad conuitia,
                        non temperat manibus. Hinc cędes, hinc exilium, domorum orbitas, urbium
                        excidia, regnorum desolatio. Vnde recte quidam: <q>Concordia, inquit, paruę
                            res crescunt, discordia maximę dilabuntur</q>. Sed et Veritas, quę falli
                        omnino non potest, ait: <q>Omne regnum contra se diuisum desolabitur. Et
                            omnis ciuitas uel domus diuisa contra se non stabit.</q> At uero in pace
                        omnia lęta, iocunda, suauia sunt. Siquid aduersi incidit, pax eleuat
                        moerorem; si prosperi quid contingit, pace gaudium augetur. Hanc itaque
                        eleganter definiuit Augustinus dicens: <q>Pax est serenitas mentis,
                            tranquillitas animi, simplicitas cordis, amoris uinculum, consortium
                            charitatis. Nec poterit</q>, inquit, <q>ad hęreditatem Domini peruenire,
                            qui testamentum pacis noluerit obseruare.</q> Nec potest concordiam
                        habere cum Christo, qui discors uoluerit esse cum Christiano. Concordes
                        autem erimus, si dabimus operam, ne ab iis, quę a Domino nobis pręcepta
                        sunt, discedamus dicente Dauid: <q>Pax multa diligentibus legem tuam, et non
                            est illis scandalum</q>. Et per alium prophetam populo Israhel dicitur:
                            <q>Si in uia Dei ambulasses, habitasses utique in pace super terram</q>.</p>
               <pb n="2-444"/>
            </div>
            <div type="caput" n="7">
               <head>Caput VII / DE CONSORTIO HABENDO FVGIENDOQVE</head>
               <p>Quoniam uero in uia Dei ambulare uolentibus nobis, id est, pie et innocenter
                        uiuere, multum interest nosse, quorum consuetudine consortioque uti
                        debeamus, hoc nunc docere aggrediemur commemorantes tum eorum, qui male sibi
                        hac in parte consuluerunt, ruinam tum eorum, qui bene, utilitatem atque
                        profectum.</p>
               <p>Iam prima hominum, quoniam callidissimi serpentis colloquio usi sunt,
                        uirulentis mortiferisque suasionibus solicitati a mandato Dei desciuerunt et
                        amissa paradisi amoenitate ad huius uitę miserias redacti sunt. Hinc
                        discitur nequaquam miscendos esse sermones cum iis, qui sibi uidentur
                        sapientes et dedignati cum multis, quę uera sunt, sentire captiosis
                        argumentorum sophismatibus peruertere fidelium simplicitatem moliuntur.</p>
               <p>Foeminarum quoque uti familiaritate quis tuto poterit, si earum aspectus
                        atque conuersatio Sansonem fortissimum compulit ad necem, Dauid sanctissimum
                        ad adulterii homicidiique crimen, Salomonem sapientissimum ad simulacrorum
                        cultum? Ideo ipse in Prouerbiis uociferatur et clamat: <q>Longe fac ab ea
                            uiam tuam, et ne appropinques foribus domus eius!</q> Nemo uerius
                        iudicat periculum quam qui expertus est damnum.</p>
               <p>Tobias, cum filium suum in Mediam mittere uellet: <q>Perge nunc,</q> inquit,
                            <q>et inquire tibi aliquem fidelem uirum, qui eat tecum</q>. Quem ille
                        inuentum percunctatus est, unde esset et an uiam, quę in Mediam ducit,
                        sciret. Huius exemplo eos nobis comites admittere debemus, quorum nota est
                        fides et compos ueri scientia, nequando errore aliorum seducti ab itinere
                        deuiemus uirtutum. <pb n="2-445"/>Iosaphat, rex Iuda, licet recte uixisse
                        prędicetur coram Domino, quia tamen amicicia illi intercesserat cum Ochozia,
                        rege Israhel, omnium pessimo, per prophetam arguitur et classis, quam cum
                        ipso communem habebat, priusquam in Tharsis, quo missa fuerat, peruenisset,
                        naufragio periit. Rursum alias naues communicatis impensis ędificare ab
                        Ochozia tentatus renuit, iam damno satis edoctus ne innocentem quidem
                        securum esse cum perditis hominibus commercium habentem.</p>
               <p>Magos ab Oriente ad Christum in Bethlehem natum stella perduxit, sed tamen,
                        cum interim ad Herodem, Hierosolymam diuertissent, latuit illico
                        subtraxitque sere obtutibus eorum. Cum uero inde discessissent, rursum
                        comparuit et usque ad locum, quo ibant, fideliter pręcessit. Quid est hoc,
                        nisi quia caligat in nobis rectę rationis lumen, quandiu illis iungimur,
                        quos nebulę premunt uitiorum. Tunc nitescit et exoritur, cum his relictis ad
                        quęrendum Deum conuertimur. Quoniam Deus lux est, et tenebrę in eo non sunt
                        ullę.</p>
               <p>Petrus ipse apostolus, Christi amore inter omnes ardentissimus, tunc quidem
                        refrixit, cum atrium Caiphę ingressus impiorum hominum se implicuit
                        colloquiis compulsusque est negare se illum nosse, quem paulo ante Dei
                        uiuentis filium confessus fuerat. <q>Corrumpunt itaque,</q> ut Paulus ait,
                            <q>bonos mores confabulationes pessimę</q>. Et, qui tangit picem,
                        inquinabitur ab ea.</p>
               <p>Iccirco Dominus noster petenti Discipulo, ut abiens parentaret patri, non
                        permisit, ne infidelium cognatorum, quos affore funeri necesse erat,
                        consortio macularetur. <q>Sine,</q> inquit, <q>mortui sepeliant mortuos
                            suos, tu me sequere!</q> Quia scilicet ego uita sum, mecum uiue et
                        dimitte mortuos, ne forte et ipse simul moriaris.</p>
               <p>Ab iis etiam, qui heresi aliqua deprauati sunt, ut declinemus, ipsa sanctorum
                        exempla nos monent.</p>
               <p>Ioannes apostolus balnea cum discipulis ingrediens, ut eos, qui illo
                        conueniunt, Euangelium doceret, uidit inter lauantes Cherintum hereticum
                        atque inde relato statim gradu ad suos conuersus: <q>Fugiamus hinc</q>, ait,
                            <q>ne <pb n="2-446"/> balnea nos opprimant ruina, in quibus Cherintus
                            lauat, ueritatis inimicus.</q> Adeo non fidem solum, sed etiam uitam
                        periclitari cum hereticis conuersantium existimauit.</p>
               <p>Polycarpus quoque, eius discipulus, Martioni heretico forte occurrens, cum ab
                        eo, an se agnosceret, interrogaretur, respondisse dicitur: Agnosco, agnosco
                        diaboli primogenitum. Itaque docet haud molliter cum huiuscemodi hominibus
                        loquendum esse, siquando loqui necesse fuerit. Cur enim dissimulemus eosdem
                        nos habere inimicos, quos Dei esse nouerimus, tanto maiore odio dignos,
                        quanto dolosius catholicę insidiantur ueritati? Amplius aliquid dicam: Etiam
                        cum fidelibus mundana tractantibus religioso uiro periculosa est
                        conuersatio.</p>
               <p>Antonium, abbatem Alexandrinum, dicere solitum ferunt non expedire Christi
                        seruis eorum, qui seculo seruiunt, domos frequentare aut consuetudine uti;
                        sicut enim pisces de aqua eductos continuo languescere et emori solere, ita
                        monachum extra coenobii septa uagantem, si quicquam confabulationi uacuerit
                        alienorum, ad cordis tepiditatem redigi et circa spiritalia exercenda effici
                        tardiorem.</p>
               <p>Hinc sane est, quod plerique cum feris bestiis in solitudine uiuere sibi
                        satius duxerunt, ne in coetu hominum mentem, quam in sola Dei contemplatione
                        fixam et locatam habere uellent, diuersis cogitationibus diffundere atque
                        distrahere cogerentur. Ob hoc sane Arsenius, cur tantopere accessum hominum
                        deuitaret, cum interrogaretur, non posse se cum Deo simul et hominibus esse
                        aiebat.</p>
               <p>Capito<ref target="#d3e4128"/>
                  <note xml:id="d3e4128" ana="editor" resp="BG">* <sic>cort.</sic> ex <q>Capiton</q>
                  </note> itidem rogatus respondit uereri se, ne ex hoc imbecillior ad
                        sustinendos inimici impetus redderetur, quocum adhuc sibi superesse certamen
                        sciret. Alterum ergo contemplandi amor, alterum peccandi timor ab humano
                        submouerat consortio. Nunc uterque consortio fruitur angelorum.</p>
               <p>Paulus, primus inter Christianos eremi cultor, annos septem et nonaginta,
                        Honophrius septuaginta hominibus <pb n="2-447"/>inuisi incognitique fuere.
                        Ac postremo, ne incogniti essent, tunc uisi sunt, cum de solitudine terrena
                        ad celebritatem cęlestem transferendi erant, Domino nobis prospiciente, ut
                        eorum exemplo ad uirtutes capessendas uiamque perfectionis confidenter
                        aggrediendam magis accenderemur.</p>
               <p>Quis autem perfectionem uitę professus in ędibus magnatum secure uersari
                        poterit, si Seraphicus Franciscus eam ob causam diuino permissu demonum
                        uerbera passus sit? Apud Leonem, Sanctę Crucis cardinalem, dies aliquot
                        moratur, poenam sustinuit et culpam agnouit illicoque discessit atque ad
                        monasterium rediens rem, quę sibi contigerat, ut cęteri cauerent, indicauit.
                        Ouis quippe, quę de ouili egreditur, lupi morsibus patet.</p>
               <p>Sed profecto, sicuti secularium et potentium consortium iis, qui seculo
                        renunciarunt, fugiendum est, ita omnibus sanctorum quęrenda familiaritas,
                        quos uel uidisse incitamentum uirtutis est.</p>
               <p>Hilarion uisendi Antonii cupiditate ardens eremum adiit ac statim, ut illum
                        uidit, habitum mutauit, religionis propositum suscepit. Duobus fere mensibus
                        apud eum mansit contemplans ordinem uitę eius morumque grauitatem, quam
                        creber in oratione, quam humilis in suscipiendis fratribus, feruens in
                        corripiendis, alacer in exhortandis et ut continentiam cibique eius
                        asperitatem nulla unquam infirmitas frangeret. His imbutus exemplis in
                        solitudinem <q>secesssit</q> tantaque pręstitit sanctitate, ut ubique
                        latebras quęritans nusquam latere potuerit miraculis eum semper prodentibus.
                        Vsque adeo quidem adisse aliquando Antonium et cum Antonio fuisse iuuit. Hoc
                        ita usu uenire et Propheta testatur dicens: <q>Cum sancto sanctus eris, et
                            cum electo electus eris, et cum peruerso peruerteris</q>.</p>
               <p>Sic sane et Bernardi abbatis soror — ut etiam et hoc loco de foeminis aliquid
                        dicamus — dum fratrem uisitat, mundum contempsit. Ornata multo cum fastu ad
                        monasterium uenerat; aditu interdicta est. Causa, cur repelleretur, cognita
                        lugens pro foribus stetit. Et: <pb n="2-448"/> Peccaui, inquit, sed pro
                        peccatoribus Christus mortuus est. Si delinquentem despicis, ne despicias
                        corrigi uolentem. Admissa audiuit, quantę uanitatis esset ille ornatus, quo
                        caro mox in terram cessura et in putredinem resoluenda comitur decoraturque.
                        Tunc domum rediens impetrata a uiro, cui tradita erat, coniugii solutione
                        religioni sese addixit. Ac tanto deinde Deo seruire coepit humilius, quanto
                        ambitiosius ante seruierat mundo. Magnum profecto fuit uirentis adhuc ętatis
                        et liberalis formę foeminam<ref target="#d3e4157"/>
                  <note xml:id="d3e4157" ana="editor" resp="BG">* corr. ex <q>foeminę</q>
                  </note> tam cito contempsisse uestem sericam, inaures, monilia, armillas,
                        mytras, uittas, reticula, crepitulum, discerniculum, speculum, strophea,
                        anulos, gemmas, margaritas, uniones aureaque segmenta et cum unguentis
                        labaciariscos multaque alia muliebris insanię fomenta. Sed longe maius fuit
                        iuuenem reliquisse maritum nuptialisque thori illecebras et omnem carnis
                        lasciuiam seposuisse. Cuncta hęc fecit illa, postquam locuta est cum fratre.
                        Vis etenim inesse solet confabulationi sanctorum, quę interdum, quanuis
                        dura, peccatorum corda frangit, macerat, emollit ac prorsus a uanitatibus
                        resipiscere cogit.</p>
               <p>Confirmemus nunc diuinarum Scripturarum autoritate hoc, quod exemplis
                        monstrauimus.</p>
               <p>Cauendum est ab iis, qui linguis suis dolose agunt, et uenenum aspidum sub
                        labiis eorum. Tales enim auersans Propheta ac repellens clamat: <q>Declinate
                            a me, maligni, et scrutabor mandate Dei mei</q>.</p>
               <p>Nec cum foeminis conuersandum est, cum scriptum sit: <q>In medio mulierum
                            noli commorari. De uestimentis enim procedit tinea, et a muliere
                            iniquitas uiri</q>. Et alibi dicitur: <q>Auerte faciem tuam a muliere
                            compta, et ne circumspicias speciem alienam. Propter speciem mulieris
                            multi perierunt, et ex hoc concupiscentia quasi ignis exardescit</q>. Et
                        rursum: <q>Cum aliena muliere ne sedeas omnino, nec accumbas cum ea super
                            cubitum</q>.</p>
               <p>Sed neque illorum consuetudine utendum est, qui malignis sugillationibus
                        lacerant famam aliorum. Antistes<pb n="2-449"/> enim sapientię <q>Salomon in
                            Prouerbiis ait: Remoue a te os prauum, et detrahentis labia sint procul
                            a te!</q>
               </p>
               <p>Illi quoque nobis ualde declinandi sunt, quorum ad iram procliue ingenium
                        quique leuissimis de causis excandescere ac ringi solent. Idem quippe
                        Salomon: <q>Noli,</q> inquit, <q>amicus esse homini iracundo neque ambules
                            cum uiro furioso, ne forte discas semitas eius et sumas scandalum animę
                            tuę</q>.</p>
               <p>Neque cum superbis esse communicandum, quia dicitur: <q>Qui communicauerit
                            superbo, induet superbiam</q>.</p>
               <p>Neque cum rationis impote ac deliro. Ait enim Scriptura: <q>Cum stulto ne
                            multum loquaris, et cum insensato ne abieris!</q>
               </p>
               <p>Neque cum iis, qui semper iocis cachinnisque indulgent scurrilique leuitate
                        iugiter delectantur, quando quidem Hieremias propheta gloriatur dicens:
                            <q>Non sedi cum concilio ludentium</q>. Et Salomon ipse dicit: <q>Risum
                            reputaui errorem et gaudio dixi, quia frustra deciperis</q>. Et iterum:
                            <q>Cor,</q> inquit, <q>sapientium, ubi tristitia est, et cor stultorum,
                            ubi lętitia est</q>.</p>
               <p>Ab infidelium pręterea consortio nos amoliri oportet, qui ad Ecclesiam
                        conuerti neglexerint, Apostolo dicente: <q>Nolite iugum ducere cum
                            iniquitate. Aut quę societas luci ad tenebras? Quę conuentio Christi ad
                            Belial? Aut quę pars fideli cum infideli? Quis consensus templo Dei cum
                            idolis?</q> Et Dominus in Euangelio: <q>In uiam gentium, </q>inquit,<q>
                            ne abieritis</q>.</p>
               <p>Eadem quidem ratione neque iis, qui heresi aliqua deprauati sunt, familiater
                        utendum erit. Nam hoc quoque Paulus apostolus admonet et hortatur dicens:
                            <q>Subtrahatis uos ab omni fratre ambulante inordinate et non secundum,
                            traditionem, quam acceperunt a nobis</q>. Et ad Titum ait: <q>Hereticum
                            hominem post unam et secundam correptionem deuita</q>. Ioannes quoque
                        apostolus: <q>Siquis uenit ad uos,</q> inquit, <q>et hanc doctrinam non
                            affert, nolite recipere eum in domum nec »Aue« ei dixeritis. Qui enim
                            dicit illi »Aue«, communicat operibus eius malignis</q>. <pb n="2-450"/>
                  <q>
                     <sic>Postermo</sic>
                  </q> ab omnium illorum conuersatione secedendum est, qui uitiis assueti
                        pertinaciter obdurant corrigique et emendari omnino nolunt. Pręceptum quippe
                        Domini est: <q>Qui neque Ecclesiam audire uoluerit, sit tibi sicut ethnicus
                            et publicanus</q>. Et ii quidem sunt, qui nihil prę se neque Christiani
                        pręter nomen neque hominis pręter figuram gerunt. Cum quibus una accumbere
                        Paulus uetat dicens: <q>Si is, qui frater nominatur inter uos, est
                            fornicator aut auarus aut idolis seruiens aut maledicus aut ebriosus aut
                            rapax, cum huiusmodi nec cibum sumite</q>. De iis et in Prouerbiis
                        dicitur: <q>Ne emuleris uiros malos nec desyderes esse cum eis, quia rapinas
                            meditatur mens eorum et fraudes labia eorum loquuntur</q>. Hi sunt
                        membra illa, quę scandalizant, et iccirco abscindi proiicique iubentur, ut
                        potius sine illis uitam ingrediamur ęternam quam simul cum illis mittamur in
                        gehennam ignis inextinguibilis. Discedite igitur a nobis omnes, qui
                        operamini iniquitatem! Modicum fermentum totam massam corrumpit. Nihil tam
                        perniciosum est quam societas hominum perditorum. His itaque caute
                        sapienterque repudiatis ad illos conuerti, illis inherere, ab illorum latere
                        nunquam, si fieri potent, discedere nos decet, quorum uox, gestus, incessus,
                        habitus, norma uirtutum est. Cum uiro sancto assiduus esto, quemcunque
                        cognoueris obseruantem timorem Dei. Quia scilicet nihil ęque proficit ad
                        bene beateque uiuendum ac optimi cuiusque accessibus identidem copulari.</p>
            </div>
            <pb n="2-451"/>
            <div type="caput" n="8">
               <head>Caput VIII / DE VESTITV CVLTVQVE CORPORIS</head>
               <p>Reiectis iam tandem reclamatisque malorum hominum consortiis, postquam
                        collegio nos intulimus bonorum, uti digne cum illis uersari possimus,
                        uideamus, quo indumentorum genere qualiue corporis cultu usi sint, ut eodem
                        et ipsi utamur, nequando cum rubore audiamus: <q>Amice, quomodo hoc intrasti
                            non habens uestem nuptialem?</q> Sed profecto, qui spiritalibus uirtutum
                        indumentis animam suam tegere et ornare student, non opus habent corporis
                        indumentis nisi quantum naturę necessitas requirit.</p>
               <p>Adam et Eua in paradiso nudi erant. Tunc illis parandę uestis cura irrepsit,
                        cum propter mandati transgressionem inde eiecti terram colere, hoc est,
                        terrenis occupari negociis coeperunt. Sed ne tunc quidem usque adeo
                        conditionis humanę obliti sunt, ut carnem iam morti obnoxiam luxuriose
                        uestiendam putarent; consuerunt folia ficus et fecerunt sibi perizomata.
                        Tunicis denique pelliceis contenti uixerunt.</p>
               <p>Ioannes Baptista, quo non surrexit maior inter natos mulierum, de pilis
                        camellorum uestem contextam et pelliceam zonam circa lumbos habuisse
                        dicitur. Et de illo ad turbam Dominus: <q>Quid existis, </q>ait,<q> in
                            desertum, uidere? Hominem mollibus uestitum? Ecce, qui mollibus
                            uestiuntur, in domibus regum sunt</q>. Aspera utique uestis et cilicina
                        continentioris uitę indicium est, mollis et delicate lasciuioris. Et ut
                        habitacula quoque de moribus hominum nonnihil attestari cognoscas, desertum
                        pręlatum est aulis regum. In his nanque uoluptatis mundanę mancipia uersari
                        solent, in illo Christi serui. <pb n="2-452"/>Apostolis in Euangelio iussum
                        legimus, ne soliciti essent in perquirendis, quibus operirentur, sed
                        confiderent in eo, qui lilia, id est, momentaneam creaturam tam eximio
                        uestit candore, multo magis uestiturum ipsos, quos ad imaginem suam rationis
                        capaces ęternęque uitę destinatos condiderit: <q>Quęrite,</q> inquit,
                            <q>primum regnum Dei et iustitiam eius, et hęc omnia adiicientur
                        uobis</q>.</p>
               <p>Veruntamen quia modicum quid terrenę opis adiumentique sufficere debet ei,
                        cui multa reposita sunt in regno cęlorum, iisdem iussum est, ne duas tunicas
                        habeant; non ut simplici tunica contenti sint, si frigoris intemperies non
                        patitur, sed ne metu futurorum aliam induant, aliam reseruent. Superflui
                        itaque amictus solicitudo reprimitur, non necessarii cura.</p>
               <p>In calciatu quoque sandaliis tantum usos constat, quę in Actorum libro alio
                        nomine caligę appellantur. Quod sane calciamenti genus non operit pedem, sed
                        sicut expositores dicunt, suffulcit. Igitur, ne calciarium saltem paulo
                        cupidius uobis expetendum duceremus, exemplo ostenderunt satis esse, si ea
                        pars pedis tecta sit, quę terram terit, nuda relicta, quę cęlum spectat.
                        Recte enim et religiose incedentem cęlo patere, non terrę decet, Deo, non
                        hominibus.</p>
               <p>Hinc ipsi apostolorum principi Petro nihil amplius tegumenti fuisse creditur
                        pręter tunicam et palium, nihil aliud calciamenti pręter caligas. Illud in
                        Clementis libro relatum dicunt, hoc in Apostolicis Actis legimus dicente ad
                        eum angelo: <q>Pręcingere et calcea et caligas tuas!</q> Rideant hanc
                        tenuitatem, qui ignorant Ecclesiam, ab ipso fundatam, olim in paupertate
                        gloriantem, postquam cumulari diuitiis coeperit, uirtutibus decreuisse. Nemo
                        diuitum nunc ęgrotos uerbo sanat, tunc autem seminudi pontifices etiam
                        mortuos reuiuiscere fecerunt.</p>
               <p>Bartholomeum quoque apostolum collobio albo palioloque purpureo et sandaliis
                        usum memorię proditum est. Sed hoc miraculi adiicitur, quod quinque et
                        uiginti annos uestimenta eius nec sordes ullas nec uetustatem <pb n="2-453"/>contraxerint nec sandalia subtrita sint. Veruntamen hunc etiam communis
                        nuditas piscatoribus parem fecerat, nisi purpureus color regię stirpis
                        insigne fuisset. Sed hic ideo reseruatus est, ut indicio foret, quanta ille
                        reliquerit, ut Christum sequeretur.</p>
               <p>Iacobus Iustus, frater Domini ob formę similitudinem appellatus et, ut
                        Egesippus ait, ab utero matris suę Sanctus, non laneum, sed lineum habuit
                        amiculum. Ad hęc, quod ad corporis cultum pertinet, nunquam attonsus est nec
                        oleo unctus nec balneo usus. Sic indutus etiam apud Iudeos in tanta
                        ueneratione fuit, ut soli permissum sit Sancta sanctorum intrare et Deo
                        laudis sacrificium pro populo offerre.</p>
               <p>Ioannem etiam apostolum sola syndone amictum Hierosolymis aliquando
                        incessisse ex Euangelio constat, quoniam, dum a Iudeis apprehenderetur, ea
                        relicta nudus effugisse dicitur. Nudi ergo nudum Christum sequamur, ne ab
                        aduersariis comprehendamur.</p>
               <p>Aurelius Augustinus episcopus ueste non magis compta magisue ambitiosa quam
                        illi, quibus pręerat, uti uoluit. Siquis excultiorem sibi dono offerret,
                        acceptam uenum iubebat dari, ut pecuniam inde exactam cum aliis
                        communicaret, quando quidem uestis ipsa communis esse non posset. Itaque
                        clericis suis dignitate pręstitit, habitu atque uestitu par fuit. </p>
               <p>Bernardum abbatem ueste quidem satis uili, sed minime squalenti usum memorię
                        proditum est, ac etiam dicere solitum tunicam sordibus obsoletam testem
                        desidię atque socordię esset et eius immunditiem interdum ad hypocrisim
                        spectare, qua inanis gloria, dum uideatur<lb/>contemni, quęritur. Cum ergo
                        etiam cilicio sub ueste latenti carnem attereret, ubi id rescitum est, et
                        ipsum deposuit. Nec unquam deinde asperius indumentum quam cęteri fratres
                        ferre uoluit, ne forte illis pręstare sanctitate uideretur, quorum seipse
                        minimum reputaret.</p>
               <p>Stephano abbati, Grandimontensis ordinis autori, qui in Mureto<ref target="#d3e4305"/>
                  <note xml:id="d3e4305" ana="editor" resp="BG">*corr. ex
                                <q>Moreto</q>
                  </note>, Aquitanię monte, uitam solitariam duxit, <pb n="2-454"/>tametsi
                        rudis modicusque amictus fuerit, hoc tamen admirationem auget, quod sub
                        eodem et ęstiuos calores et brumę frigus pertulerit, nunquam quicquam panni
                        sibi uel addens uel demens. Vtranque profecto diuersorum temporum molestiam
                        leuare posset solertia, nisi utranque tolerare mallet in Deum charitas.</p>
               <p>Apollonius <sic>aput</sic> Thebaidem<ref target="#d3e4317"/>
                  <note xml:id="d3e4317" ana="editor" resp="BG">* corr. ex <q>Thebaidam</q>
                  </note> in finibus Hermopolis collobio stuppeo, quod lebithen uocabant,
                        operiebatur, neque tamen ullum capitium habuit, sed lineo linteolo collum
                        caputque obuoluebat. Et hoc magis mirandum, quod, cum quadraginta annos in
                        deserto manens peregerit, eius tegmina neque usu consumpta neque uetustate
                        labefacta ferantur, ut inde facile appareat, quanti apud Deum sit humilis
                        habitus et absque ulla simulatione contemptus.</p>
               <p>Paulus, primus eremita, cum nihil haberet, nisi quod inculta solitudo
                        suppeditare poterat, tunica de palmę foliis contexta nuditatem texit. Et qua
                        ille ueste necessitate usus est, hanc ipsam Antonius, cum defunctum
                        sepelisset, habuit in deliciis, non nisi festis solennibus eam induens. Quam
                        etiam diuus Hieronymus plurimi faciens: <q>Si mihi</q>, inquit, <q>Dominus
                            optionem daret, multo magis eligerem tunicam Pauli cum meritis eius quam
                            regum purpuram cum regnis suis.</q>
               </p>
               <p>Palmeis quidem tegminibus et illi quatuor in uastissima Aegypti eremo a
                        Pafnutio inuenti: Ioannes, Andreas, Thaddeus et Philippus amicti erant. Hunc
                        tamen tam syluestrem uestitum haud multo tempore post cum ueste
                        immortalitatis commutarunt. Tanto nunc felicius cęlesti lumine illustrantur,
                        quanto antea perusta solis ardoribus cute contemptius squalebant.</p>
               <p>Serapionem abbatem primitus quidem sola tunica simplicique paliolo contentum,
                        deinde his etiam carere pietas compulit; quippe seipsum despolians pauperes
                        contexit. Nec erubuit nudus incedere, dum nuditatem miseratur alienam.</p>
               <pb n="2-455"/>
               <p>Timotheo quoque in Aegypti solitudine degenti ea duntaxat corporis pars non
                        fuisse nuda perhibetur, quam barba comaque nunquam tonsę contexerant. Et
                        hunc Pafnutius inter bestias incedentem cum uidisset, syluestre magis quam
                        humanum animal ratus expauit. Mox, cum loquentem attendisset, agnouit Dei
                        seruum simulque didicit satis indutum esse, qui cum Christo nudus esset.</p>
               <p>Honophrius itidem nudus in ulteriori deserto ab eodem Pafnutio repertus
                        uerenda tantummodo foliis arborum operuerat. Consumptis enim uestibus, quę
                        secum attulerat, alia deinde, quam quę natura dabat, non quęsiuit. Cumque
                        uita functus esset, sanctam animulam eius uisibili specie ab angelis in
                        cęlum ferri uisam tradunt. Et quisnam nostrum paululum usu detritos ferre
                        dedignabitur pannos, cum nudi etiam ab angelis honorentur?</p>
               <p>Hilarionem abbatem accepimus nihil aliud, quo corpus suum operiret, habuisse
                        pręter saccum ac pelliceum ependiten rusticumque sagum, capillum semel in
                        anno Paschę die totondisse, nunquam lauisse, quod superuacaneum esse diceret
                        munditias in cilicio quęrere, neque tunicam alteram sumpsisse, nisi cum
                        prior penitus discissa esset.</p>
               <p>Diuo quoque Hieronymo saccea tunica erat. Hanc Eusebius discipulus eo
                        defuncto accepit honorique habuit tactu eius ualitudenarios curans et ad
                        uitam mortuos reuocans. Cuius, quęso, regum auro gemmisque refulgens aut
                        cocco purpuraque rubens uestimentum tantę unquam uirtutis fuit, quantę
                        sancti huius saccus iste cilicinus?</p>
               <p>Neque te, pater Francisce, hoc loco pręteribo. Cuius tegendo corpori tunica
                        una et ea sane crassi admodum fili impolitęque texturę satis fuit, quam pro
                        cingulo pręcinxerat funis nodo astrictus, ubi committebatur, non fibula.
                        Caput et ceruix cuculla uelabantur, pedes prorsus nudi erant, nisi forte
                        ligneis socculis ueluti sandaliis, ne terram contingerent, suffulti. Quem
                            <pb n="2-456"/>morem nunc a professoribus institutionis tuę seruari
                        uidemus. Multis tunc habitus iste ludibrio erat, nunc per orbem celabratur.
                        Sed, quam tu sapienter cuidam nuditatem hanc tuam hyemis tempore calumnianti
                        ac petenti, ut guttulam sibi sudoris uenderes, eam te Christo, non hominibus
                        uendere respondisti! O felix ille sic irrisę nuditatis sudor, quem tu soli
                        Christo dedicans mercatus es regna cęlorum.</p>
               <p>Paucula nunc foeminarum exempla proferam, quibus ipsa uestium utilitas pro
                        ornatu fuit.</p>
               <p>Elisabeth, Pannonum regis filia et Christi ancilla, quam poterat abiectiore
                        amictu se uelabat. Scissuras alterius interdum coloris panno assuto, quo
                        uilior appareret, resarciebat. Itaque una de grege mendicantium uidebatur
                        contemnique gaudebat, ut humilitatem conseruaret. Maluit ergo sic pannosa
                        sicque despecta in xenodochio pauperculis morbo affectis ministrare quam in
                        regis patris aula, cum amisso marito ab eo in Pannoniam accersiretur,
                        sericis auroque renitere atque omnibus uenerationi esse. Christo enim
                        placere uolebat, non mundo.</p>
               <p>Toram, Deo dicatam uirginem in monasterio Thebaidis, memorant nunquam noua
                        tunica aut nouo melote aut nouis calceis usam; semper alias sororibus
                        recentia cessisse et ab iisdem sibi sumpsisse uetustiora tritioraque, ut,
                        quanto cęteras forma pręstabat (erat enim omnium pulcherrima) tanto
                        inconciniore magisque inepto habitu se deuenustaret. Neque enim ignorabat
                        anima, non corporis decore sponsam Christi excellere debere, ut cęlesti
                        thalamo digna sit.</p>
               <p>Maria Aegyptiaca, turpis aliquando uoluptatis quęstui dedita, omni
                        ornamentorum genere sese decorabat, nec a pigmentis fucoque abstinens, ut
                        placeret uiris. At postquam conuersa Christo seruire coepit, tantę illi
                        uestitus nullus curę fuit, ut eo consumpto, quem secum ad eremum tulerat,
                        nuda in solitudine uiueret. Et quia sine tecto degebat, ęstus pluuiasque
                        corpore nulla in parte uelato excipiens nigritiem quandam cutis situmque<pb n="2-457"/> contraxerat, sed iam non paucis miraculis clarebat. Vide
                        ergo, quantum interfuit inter ornatum illum et nuditatem istam! Ille
                        impudicicię fomes fuerat, ista<ref target="#d3e4361"/>
                  <note xml:id="d3e4361" ana="editor" resp="BG">* corr. ex <q>iste</q>
                  </note> meritum prębuit mirandę sanctitatis.</p>
               <p>Quid est autem, quod Paulus apostolus ad Timotheum scribens uelle se dicat,
                        ut mulieres orent in habitu ornato? Nunquid in sericis aut purpura eas orare
                        pręcipit? Minime quidem, quippe qui habitum istum continuo temperauit
                        subiungens: <q>cum uerecundia et sobrietate ornantes se,</q> ut scilicet
                        uerecundia luxum declinet et modum seruet sobrietas; <q>non in tortis
                            crinibus,</q> inquit, <q>aut auro, aut margaritis, uel ueste preciosa,
                            sed quod decet mulieres, promittentes pietatem per opera bona</q>. Et,
                        si mulier citra modestiam ornare se et componere prohibetur, quę coniugio
                        excusare posset ornatum, ne incomptior displiceat uiro, quanto minus ornari
                        debet uirgo, quę sese totam dedicauit soli illi, de quo dictum est: <q>Erit
                            iustitia cingulum lumborum eius et fides cinctorium eius</q>. Et in
                        psalmo: <q>Indutus est Dominus fortitudinem, et pręcinxit se uirtute</q>.
                        Qualis ergo Sponsi ornamenta, talia sint et sponsę: iustitia, fides,
                        fortitudo cęteręque uirtutes, non aurum, non gemmę, non sericum, non
                        purpura. Nam et Petrus apostolus: <q>Sit,</q> inquit, <q>non extrinsecus
                            capillatura aut circumdatio auri aut indumentum uestimentorumque cultus,
                            sed qui absconditus est cordis homo in incorruptibilitate quieti et
                            modesti spiritus, qui est in conspectu Dei locuples</q>. Alium ergo quam
                        spiritalem cultum atque ornatum quęrentibus, quid Dominus per prophetam
                        minetur, operęprecium est audire. <q>Dixit Dominus Deus,</q> inquit: <q>Pro
                            eo, quod eleuatę sunt filię Syon, et ambulauerunt extento collo, et
                            nutibus oculorum ibant, et plaudebant, et ambulabant, et pedibus suis
                            composito gradu incedebant, decaluabit Dominus uerticem filiarum Syon,
                            te Dominus crinem earum nudabit. In die illa auferet Dominus ornamentum
                            calciamentorum, et lunulas, et torques, et monilia, et armillas, et, <pb n="2-458"/> mytras, et discriminalia, et periscelidas, et murenulas,
                            et olfactoriola, et inaures, et anulos, et gemmas in fronte pendentes,
                            et mutatoria, et paliola, et linteamina, et acus, et specula, et
                            syndones, et uittas, et theristra. Et erit pro suaui odore foetor, et
                            pro zona funiculus, et pro crispanti crine caluitium, et pro fascia
                            pectorali cilicium</q>. Per alium quoque prophetam dicitur: <q>Cum
                            uestieris te coccino, cum errata fueris monili aureo, et pinxeris stibio
                            oculos tuos, frustra componeris. Contempserunt te amatores tui, animam
                            tuam quęrent</q>. Et ut breuiter discamus, quantum obsit elegans
                        preciosumque uestimentum aut quantum prosit humile et despectum, diues ille,
                        qui purpura et bysso induebatur, sepultus est in inferno, mendicus autem
                        Lazarus, qui nihil pene, quo indueretur, habebat, ab angelis sublatus et in
                        Abrahę sinu collocatus. Tantaque repente facta est rerum statusque
                        commutatio, ut et temporalibus deliciis ęterna succederent supplicia et
                        temporali miserię ęterna beatitudo.</p>
            </div>
            <div type="caput" n="9">
               <head>Caput IX / DE OPERIBVS MANV EXERCENDIS</head>
               <p>Hactenus de uestitu cultuque corporis nostris. Nunc, ne idem corpus inertię
                        se dedat ocioque corrumpatur, de exercitiis eius ac labore dicendum uidetur.
                        Sequenda est quidem illa Hieronymi sententia maximeque obseruanda: Fac
                        aliquid operis semper, ut te semper diabolus inueniat occupatum. <pb n="2-459"/>Non fuit satis apostolis tantum spiritalia curare negocia:
                        prędicare, orare, legere; siquid supererat temporis, manuum labori
                        impendebant. Lucas Euangelista in Actis Apostolorum testatur Paulum
                        apostolum, cum Corinthi apud Aquilam et Priscillam hospitaretur, sabbatis
                        quidem in synagoga disputare solitum, reliquis uero diebus artem
                        scenofactoriam exercuisse.</p>
               <p>Et ipsemet in Epistola ad Corinthios ab Epheso scribens ait: <q>Laboramus
                            operantes manibus nostris</q>. In Epistola quoque ab Athenis ad
                        Thessalonicenses missa: <q>Non inquieti</q> — inquit — <q>fuimus inter uos
                            neque gratis panem manducauimus ab aliquo, sed in labore et fatigatione
                            nocte et die operantes, ne quem uestrum grauaremus, non quasi non
                            habuerimus potestatem, sed ut nosmetipsos formam daremus uobis ad
                            imitandum nos. Nam cum essemus apud uos, hoc denunciabamus uobis,
                            quoniam, siquis non uult operari, nec manducet</q>. Rursumque in Actis
                        ad maiores natu ecclesię, quae Ephesi erat, loquens ait:<q> Argentum et
                            aurum aut uestem nullius concupiui, sicut ipsi scitis, quoniam ad ea quę
                            mihi opus erant, et iis qui mecum sunt, ministrauerunt manus istę. Omnia
                            ostendi uobis, quoniam sic laborantes oportet suscipere infirmos ac
                            meminisse uerbi Domini Iesu, quoniam ipse dixit: Beatius est magis dare
                            quam accipere</q>. His uerbis monstrauit etiam episcopos huiusmodi
                        labori uacare quandoque debere, ut habeant, unde aliis largiantur, nedum
                        unde ipsi uiuant. Pauperculis olim episcopis hoc iure pręceptum fuisse dicet
                        aliquis. Nunc autem opulentis, ut quid necesse est laborare? At iis etiam,
                        sed alia tamen laborandi causa erit, ne scilicet in multa, ut fit, rerum
                        copia lasciuire illos et uoluptatibus diffluere ocium cogat. In desideriis
                        enim est (ut Salomon ait) omnis ociosus.</p>
               <p>Ab Haymone quoque, Cantuariensi archidiacono, de Paulo traditum est, quod a
                        gallicinio usque ad horam quintam operi manuum et inde usque ad horam
                        uespertinam faciendis ad populum sermonibus uacare soli/<pb n="2-460"/>tus
                        sit, residuum uero temporis impertierit cibo, somno, precationi; ita nullam
                        horam illi pręterisse immunem expertemque laboris, nisi quam edendi
                        dormiendique necessitas interpellarit. Sed in his omnibus ita eum se
                        gessisse credimus, ut mentem nunquam non Deo intentam habuerit, illudque,
                        quod aliis pręceperat, prior ipse impleuerit: <q>Sine intermissione
                        orate!</q> Sic ergo nobis opus aliquod faciendum erit, ut, dum manus
                        artificio occupatur, animus ipse interim oret et in cęlestium meditatione
                        iugiter uersetur.</p>
               <p>Petrum et Thomam et Iacobum et Ioannem post susceptum etiam apostolatus
                        officium piscatione se exercuisse, quin immo iubente Domino laxasse rete in
                        Euangelio legimus. Quis tale opus reprehendere audeat, si Dominus iubendo
                        approbauit? Iam de elemosinis eorum, quos docebant, uiuere licebat, iam
                        dignus erat operarius mercede sua, et tamen crebrius ad tendenda retia quam
                        ad accipienda munera manum porrigebant, ut non auaritiae, sed honesti
                        laboris exemplo essent.</p>
               <p>Lucam etiam Euangelistam arte picturę animum spiritalibus negociis fatigatum
                        remittere consuesse accepimus. Romę duę imagines uisuntur, altera Christi in
                        Sancta sanctorum, altera Beatę Marię Virginis in ecclesia, quę Sanctę Marię
                        Maioris dicitur. Eas ab ipso pictas ferunt, similitudinem exprimentes eorum,
                        quorum nomini dedicatę sunt. Constantinopoli etiam extare eiusdem Virginis
                        effigiem pictam constat, quam ab eodem delineatam ac fabrefactam fama
                        celebrat. Hoc exercitii genere siquis uti uoluerit, illud tantummodo
                        pingendum fingendumue sibi meminerit, quod ad uirtutem capessendam prouocet
                        spectatores, non quod ad uitia inani oblectatione possit illicere. Hoc enim
                        opus diaboli, illud Christiani.</p>
               <p>Antonius abbas, hominum ad se confluentium frequentia inquietatus, relicto
                        monasterio ulteriorem eremum petit ac, ne fratres uictum ipse deferendo
                        uexarentur (tridui enim itinere ab eis distabat) terram coluit sementemque
                        fecit et holuscula plantauit, ut etiam iis, <pb n="2-461"/>qui inuisendi
                        gratia eo accessissent, ad conuescendum satis esset. Siquid insuper ocii
                        suppeteret, sportulas de palmarum foliis texebat, ut suo potius labore quam
                        alieno impendio sibi necessaria in solitudine compararet.</p>
               <p>Eos autem, qui nihil agendo nihil sibi defuturum sperant, pręsumptione falli
                        Ioannis abbatis monstrabimus exemplo. Huic in Scythiotica eremo ętatem
                        agenti incidit in animo, ut diuinę contemplationi absque aliqua corporis
                        operatione cibiue cura iam quasi angelus Dei uacaret. Itaque cęllam deserens
                        per uastam solitudinem euagari coepit, sed die tandem septimo fame urgente,
                        cum iam uesper esset, rediit. Et cum cęllę fores occlusas offendisset,
                        contubernalem suum, quem ibi reliquerat, ut sibi aperiret, inuocauit se
                        Ioannem esse contestans. At ille: »Nequaquam — inquit — nam Ioannes in
                        angelum mutatus est nec cibo illi opus est nec cum hominibus commorari
                        necessarium.« Tali exprobratione taxatum dimisit, passus eum nocte illa sub
                        diuo ante ianuam iacere. Mane vero concesso aditu, cum longa inedia lassum
                        refecisset, fraterna charitate monuit debere se hominem meminisse,
                        materialibus adhuc escis nutriendum, ut sufficere possit actioni spiritali;
                        proinde laborem monachis communem ne detrectaret. Eo enim non solum corpori
                        opportuna facile parari, sed etiam animum ipsum recreari solere, ut semper
                        quasi nouus ad agendas Deo gratias laudesque persoluendas redire cum
                        alacritate festinet. Correctus igitur Ioannes diuina deinceps negocia
                        fabrilis operis uicissitudine impensius est executus et, quantum sua
                        pręsumptione lapsus fuerat, tantum consilio alieno usus profecit.</p>
               <p>Ioannes, alius abbas, qui in Thebaidis eremo uitam duxit, singulis Dominicis
                        diebus pane ab angelo delato se sustentasse perhibetur, cęteris uero diebus
                        fiscellas texendo uictum sibi parauisse. Quod si et aliis diebus,
                        quemadmodum Dominico, feriandum esset, quotidie <pb n="2-462"/>
                  <sic>angenus</sic> cibum illi attulisset. Quo tempore non attulit, id
                        minime ocio conterendum esse iudicauit.</p>
               <p>Serapionis abbatis monachos ita institutos esse accepimus, ut manuum mercede
                        sibi in diem alimenta conquirerent. Eosdem, cum in agris tempestiua messis
                        esset, operam locare et, quicquid stipis inde exegissent, totum indigentibus
                        (hisque maxime qui uinculis publicis arctati erant) erogare atque
                        distribuere consueuisse. Sic illi ne minimam quidem partem desidię dabant.
                        Pręcipueque largiendo, cum quicquam sibi superesset, pietatem excolebant,
                        sed nec minus humilitatem, cum seruiles operas non dedignarentur. Vno igitur
                        labore trium uirtutum fructum colligebant: solertię, pietatis, humilitatis.</p>
               <p>Manuum etiam labore uictitasse fertur Hilarius abbas in monte Emilię
                        commoratus atque ibidem suis impensis ecclesiam construxisse. Cum ergo
                        corpus exercendo animę integritatem conseruarit et tandem cęlestem
                        beatitudinem consecutus sit, apparet uerissimum esse illud in Ecclesiastico
                        scriptum: <q>Vita sibi sufficientis operarii condulcabitur, et in ea
                            inuenies thesaurum</q>.</p>
               <p>Vando, abbas in finibus Gallię monasterii Fontanellę, quod ipse ędificauerat,
                        cum Guidone nepote Deo seruiens, postquam egere coepisset, a Batylda regina
                        diuinitus monita plaustrum cibariis onustum accepit. Sed deinceps de
                        operibus manuum uictui suo necessaria suppeditauit. Quod si is, qui, dum
                        penuria premeretur, Dei erga se benignitatem expertus fuerat, manualem
                        laborem non detrectauit, ne tentare uideretur benefactorem suum in eo
                        exigendo, quod ipse sibi pręstare posset, uis tu necessitati tuę non
                        succurrere laborando, cum possis, quasi dignus, qui ab angelis, non ab
                        hominibus pascaris? At ob hoc ipsum to indignum statuis, quod pręsumptione
                        utaris teque marcescere ocio sinas.</p>
               <p>Quod quidem cauens Venerius abbas, dum solitarius in Palmaria insula, quę a
                        continenti Lunensis oppidi octo millia passibus abest, uitam dure admodum
                        aspereque ageret, diu herbis pomisque syluestribus <pb n="2-463"/>sustentatus, tandem ad agriculturam se accinxit, tanto Domini fauore, ut
                        unum sarculum hordeique modicum habens, die uno humum prosciderit, semen
                        sparserit, messem secuerit. Quo miraculo et hominis necessitati consultum
                        est et palam factum, quam istud exercitii genus Deo esset gratum. Nisi enim
                        illi perplacuisset, nunquam tam pręcoqua fruge, tam repentino prouentu
                        laborantis curam compensasset. Hinc illud est in Ecclesiastico dictum:
                            <q>Non oderis laboriosa opera et rusticationem ab Altissimo
                        creatam!</q>
                  <!-- sic! samo zatvoreni navodnici. Izbrisao sam ih, NJ -->
               </p>
               <p>Stephanus anachoreta in Mareotide regione, sanctitate vitę et miraculis
                        clarus, quanuis hernię morbo (quem Gręci hydrocelam appellant) laboraret,
                        non tamen intermittebat, quin certa diei hora de palmarum foliis funiculos
                        intorqueret, maiorem morbum existimans ociositatem.</p>
               <p>Danieli, Aegyptio abbati et presbytero in Scythiotico monasterio degenti,
                        sicuti facere aliquid operis post spiritales labores libuit, ita ea, quę
                        confecerat, ad uicum aliquem deferendo uenditare rubori non fuit. Precium
                        omne pauperibus dilargiebatur, elemosinas de propriis laboribus impendens,
                        comperta ratione, qua et minime ociosus et maxime pius esset, utque dignus
                        appareret, cuius exemplo cęteri uiuerent, miraculis nobilitatus est.</p>
               <p>Nunquam autem magis patet uanis cogitationibus mens nostra, quam cum ocio
                        corpus ipsum indulget. Et hoc quidem Antonii exemplo probare possumus. Qui
                        quondam solitudinis tedio affectus, cum dubius animi ęstuaret, clamare
                        coepit: »Salvari cupio, Domine, et ecce cogitationes meę mihi aduersantur.«
                        Mox, ubi de cęlla prodiit, conspexit hominem monachali habitu succinctum
                        nunc calathos texentem nunc ad orandum procumbentem. Et dum rem tacitus
                        miratur, ab eodem tandem audiuit: »Sic et tu age, Antoni! Sic enim agendo
                        saluaberis.« Cumque id loquentem statim non comparuisse animaduerteret,
                        angelum Dei fuisse intellexit. Ac deinde operum orationumque uices monitu
                        eius diligenter<pb n="2-464"/> seruans ad tantam perfectionem conscendit, ut
                        nemo illis temporibus uel abbatum vel monachorum anachoretarumque maiori
                        admirationi fuerit.</p>
               <p>Arsenium abbatem, dum opus faceret, lachrymas effundere solitum scriptores
                        tradunt. Quę res indicio est longe aliud illum cogitasse, quam quod manibus
                        fabricaret. Manus quidem labori intentę erant, sed mens diuinis
                        meditationibus assueta ad Deum tollebatur et eius desyderio accensa a fletu
                        temperare non poterat. O cęlestem uirum, qui etiam inter laborandum futurę
                        beatitudinis dulcedinem degustabat.</p>
               <p>Philoromus<ref target="#d3e4475"/>
                  <note xml:id="d3e4475" ana="editor" resp="BG">*corr. ex <q>Phyloronius</q>
                  </note> presbyter, dum in quodam Galatię<ref target="#d3e4480"/>
                  <note xml:id="d3e4480" ana="editor" resp="BG">**corr. ex <q>Gallicię</q>
                  </note> monte multa se abstinentia fatigaret, non minus manuum operatione
                        exercebatur. Inde illi suppetere potuerunt longinquę peregrinationis impensę
                        Romam Hierosolymamque ititanti. Et quoniam nunquam neque ieiunii angustiis
                        neque manuum neque pedum inquietudine defatigatus est, sempiternę quietis
                        indicibili bono perfrui meruit, martyrum coronam adeptus, non quod martyrium
                        passus esset, sed quod pares martyrio pro Christo susceperit labores.</p>
               <p>Archebio Cassianus refert, quod, dum adhuc in coenobio cum fratribus
                        uersaretur, laborem, qui ibi omnes suis horis exercebantur, sibi duplicando
                        pro matre creditori satisfecerit, cum ipsa ob inopiam soluendo non esset. At
                        neque patrem neque matrem agnouerat, dum religionem profiteretur. Tunc uero
                        matrem se habere intellexit, cum illam egestate liteque coarctari vidit, ut
                        ei scilicet, qui parentes honorare iussit, obediret, cuius amore et ipsam
                        reliquerat et patrem. Archebius igitur pręceptum Domini seruauit matri
                        oppressę subueniendo, ocio locum non dedit laborem super laborem cumulando,
                        religionis cultum non intermisit in monasterio permanendo et charitatis opus
                        auxit miserendo calamitati alienę.</p>
               <pb n="2-465"/>
               <p>Deinde solitariorum institutum secutus, cum in insula Nili uitam duceret,
                        Cassiano eo aduenienti atque ibidem inter anachoretas residere cupienti
                        cęllam cum supellectili dono obtulit se inde transmigrare uelle dicens. Post
                        paucos autem dies reuersus, alteram multo labore sibi construxit. Sed mox et
                        illam simul cum instrumento pari simulatione aliis eo appulsis concessit et
                        iam tertiam (ut ipse Cassianus tradit) sibi ponere moliebatur, hanc etiam
                        daturus, si habitatorem inuenisset. Tali itaque liberalitate ad seruitium
                        Dei aduenas inuitabat, tali commento, ne recusarent, circumueniebat, tali
                        denique labore perniciosam ocii mollitiem excutere atque abigere lętus
                        alacerque solebat. Non sensit laboris tedium, dum opus exercet pietatis.</p>
               <p>Cum Pacomio abbate in quodam Thebaidis monasterio mille quingenti monachi
                        erant, omnes manibus sibi uictum comparantes, ita ut etiam extra monasterium
                        pauperibus alimonię subsidia mitterent. Plurima inter eos artificum opera et
                        pręcipue quidem exercendi corporis gratia cudebantur, ut edomita assiduis
                        fatigationibus caro disceret seruire spiritui. <q>Manus enim fortium</q> (ut
                        Salomon inquit) <q>dominabitur. Quę autem remissa est, tributis seruiet</q>.</p>
               <p>Sic quidem et Paulus abbas in Aegypti eremo, cui Porphyrio nomen est,
                        considens, cum sibi ad uictum hortulus, quem ipse fecerat, et palmarum ferax
                        regio satis essent, quotidie tamen aliquot horis palmę texturę operam
                        impendebat. Ea uero, quę texuerat, annis singulis concremabat. Septima enim
                        et eo amplius mansione ab hominum habitaculis remoto neque dare illa cuiquam
                        neque uendere promptum erat. Quotidianus igitur labor non nisi fugiendi ocii
                        causa insumebatur. Quod si desidię torporique se dedidisset, nec in deserto
                        solus permanere, nec ad perfectionem sanctitudinis peruenire potuisset.
                        Multam enim maliciam docuit ociositas.</p>
               <p>Diuus Hieronymus ad uirgines scribens: <q>Hoc unum</q> - inquit — <q>apud
                            omnes obseruationis pręcipuum est et celebre per Aegyptum, ut neminem
                            nisi obedientem et <pb n="2-466"/> humilem ad omnes labores perficiendos
                            et opera suscipiant, quatenus domita caro, ex grauedine, cogitationibus
                            uanis et uoluptatibus non uacet ex ocio. Teneatis firmissime, quod omnis
                            concupiscentię et immunditię atque peccati mater est ociositas.</q>
               </p>
               <p>Iccirco Simeon monacho, ex Italię partibus in illam Nili insulam (cuius paulo
                        ante mentionem fecimus) sese conferenti, cum nullam artem calleret pręter
                        Latinę litterę (cuius illic usus nullus erat) scriptionem, a quodam seniorum
                        prouisum est, ne ociosus esset. Finxit enim piissimus simulator habere se
                        fratrem in Italica cohorte militantem, Latinis litteris instructum, et
                        Simeonem petiit, uti sibi apostolicum Pauli codicem Latine conscriberet,
                        fratri mittendum, quo ille legendo animi uirtutibus proficere posset. Sub
                        tali prętextu et ipsum ad scribendi exercitium excitauit et quasi mercedis
                        loco cuncta eius uictui necessaria obtulit, ueritus ne uel propter rei
                        inopiam uel ocii copiam nouus homo illis in locis diutius perdurare
                        nequiret. Quantę ergo utilitatis est post spiritales actiones aliqua manuum
                        operatio, si per eam in proposito bene beateque uiuendi perseueretur, quantę
                        necessitatis, si sine illa coli habitarique solitudo non posset!</p>
               <p>Apud Syluanum abbatem in Scythiotico coenobio quidam hospitans, cum fratres
                        eius multum manibus laborantes uidisset, eam solicitudinem quasi rem
                        superfluam cauillans: »Maria — inquit — optimam partem elegit sedens secus
                        pedes Domini et audiens uerbum illius.« Post hęc, cum hora coenę ex
                        industria ipsum non uocassent, ubi coenatum est, miranti ac quęrenti, cur
                        ita se praetermisissent, abbas respondit ratos fuisse ipsi, qui se totum
                        spiritalem profiteretur, cibo potuque minime opus esse. Tunc demum illo
                        errorem confitente subiunxit: »Scias igitur Mariam etiam Marthę ministerio
                        indigere auxilloque iuuari.«</p>
               <p>Ob hoc quidem et Dorotheus in desertis Aegypti abbas, minima somno indulgens,
                        noctis quoque partem operi manuum dabat. Tunc nempe sportulas contexere <pb n="2-467"/>solitus, interdiu autem lapides conuehere et cęllas
                        ędificare, quas ibi habitare uolentibus (ut modo de Archebio diximus) ultro
                        offerebat. Sportulis autem diuenditis precium omne indigentibus donabat.
                        Itaque semper laborando semperque laborata aliis largienda et ocium
                        declinauit et pietatem coluit.</p>
               <p>Alterius nunc sexus in hoc exercitationis genere solertiam expediamus!</p>
               <p>Ferunt ipsam Beatam Virginem (quę et uirgines castitate et matres partu
                        superauit) dum adhuc in templo seruiret, a summo mane usque ad horam tertiam
                        precationes extendisse, a tertia ad nonam lanificio sese occupasse. Inde
                        demum sumpto modico cibo usque ad occubitum solis lectitasse Scripturas et
                        in earum meditatione pernoctasse. Hac itaque uitę institutione ad tantam
                        morum sanctitudinem deuenit, ut sola prę omnibus eligi meruerit, quę et
                        Saluatorem mundi pareret et post partum uirgo permaneret. Quod si hęc, quę
                        sine peccato concepta omnis prorsus peccati expers fuerit, id temporis, quod
                        orationi lectionique supererat, manuum labore sibi transigendum duxit,
                        quomodo te in ignauia ocii mollitudine quandoque desidentem securam
                        arbitraris, o uirgo, quam in peccatis genuit mater, quam quotidie interius
                        cogitationes, exterius proni ad uitia sensus impugnant? Crede mihi, non
                        effugit decipulas diaboli, quisquis laborem fugit.</p>
               <p>Huiusce quidem sententię non ignara illa monasterii Thebaidis antistita, quę
                        Euphrasię, Deo sacratę uirgini et adhuc puellę, pręter domesticos, id est,
                        communes cum aliis labores, hoc iniunxit, ut quotidie magnum lapidum aceruum
                        de loco ad locum transferret et translatos rursum restitueret. Quanuis enim
                        ieiuniis uigiliisque haud parum illam fatigari cerneret, timebat tamen, ne,
                        si quicquam paulo remissius egisset, aliqua residens iuuenili in corpore
                        turpis cogitationis scintillula incendium excitaret peccati. Eam autem
                        sopiri uel etiam extingui posse hoc exercitationis additamento sperabat.
                        Neque ipsam spes fefellit, quando quidem satis constat Euphrasiam <pb n="2-468"/>uirginem inter sorores uirtute atque integritate pręstitisse. </p>
               <p>Hęc sane exercendi corporis cura etiam coniugatas honestauit.</p>
               <p>Lantgrauii, Thuringię principis uxor Elisabeth et eadem Pannonum regis filia
                        (cuius non semel mentionem fecimus) cum multis ante uiduitatem opibus
                        polleret, nequando per ocium luxu difflueret, ancillarum officia usurpabat,
                        lanam linumque carpendo, nendo, texendo, suendo cęteraque id genus opera
                        conficiendo se plurimum fatigabat. Sic pudiciciam conseruavit, sic
                        humilitatem custodiuit, sic ipsa Euangelicę perfectionis insignia, quibus
                        post obitum mariti abunde eluxit, comparauit. Etenim ad illam uerę
                        beatitatis quietem perueniri non potest, nisi per uitę pręsentis frequenter
                        assiduosque labores.</p>
               <p>Ac ne plura huiuscemodi exempla enarrando modum excedat oratio, libet in fine
                        capitis huius apponere uerba diui Hieronymi ad Demetriadem uirginem accurate
                        admodum eleganterque scribentis: »Statue — inquit — quot horis sanctam
                        Scripturam ediscere debeas, quanto tempore legere non ad laborem, sed ad
                        delectationem et instructionem animę. Cumque hęc finieris spacia et
                        frequenter te ad figenda genua solicitudo animę suscitauerit, habeto lanam
                        semper in manibus uel staminis pollice fila deducito uel ad torquenda
                        subtegmina in alueolis fusi uertantur aliarumque neta aut in globum collige
                        aut texenda compone; quę texta sunt, respice, quę errata, reprehende, quę
                        facienda, constitue. Si tantis operum uarietatibus fueris occupata, nunquam
                        dies tibi longi erunt, sed quanuis ęstivis tendantur solibus, breues
                        uidebuntur, in quibus aliquid operis prętermissum non est. Hęc obseruans et
                        teipsam saluabis et alias erisque magistra sanctę conuersationis multarumque
                        castitatem lucrum tuum facies, Scriptura dicente: <q>In desyderiis est omnis
                            anima ociosi</q>. Nec iccirco tibi ab opere cessandum est, quia Deo
                        propicio nulla re indiges, sed ideo cum omnibus laborandum est, ut per
                        occasionem operis nihil aliud cogites, nisi quod ad Domini pertinet
                        seruitutem.«</p>
            </div>
            <pb n="2-469"/>
            <div type="caput" n="10">
               <head>Caput X / DE CORPORIS CASTIGATIONE PER FLAGELLA</head>
               <p>At quoniam contra lasciuientis carnis petulantiam nec ipsa interdum operum
                        occupatio satis sufficit, aliis insuper castigationibus eam coercendam esse
                        sanctorum exempla, quę modo proponemus, docent.</p>
               <p>Paulus apostolus castigat corpus suum et in seruitutem redigit, ne forte, cum
                        aliis prędicauerit, ipse reprobus inueniatur. Ad hęc angelus Sathanę
                        colaphizat eum, ne reuelationum magnitudine extollatur. Et, si illi, qui uas
                        electionis erat, in quo Spiritus Sanctus habitabat, non fuit satis
                        peregrinando prędicandoque fatigari et ubique sęuientibus persecutionis
                        procellis iactari atque concuti, sed ad domandos corporis census aculeosque
                        cupidinum retundendos uerberum quoque ictibus quati affligique oportuit,
                        quis tutum se putabit et non proprii corporis imperio se subditum iri
                        timebit, si in eo castigando non ęque solicitus fuerit?</p>
               <p>Thomas, Cantuariensis archiepiscopus, tunicam et femoralia poplitum tenus
                        cilicina sub uestimentis gestauit. Quippe indignum se, qui Ecclesię
                        pręesset, arbitratus est, nisi et membris suis pręese posset. Membra igitur
                        tegminis asperitate contrite sibi subiicere studuit, nequando ipse illis
                        subiectus appetitum illorum sequi cogeretur, non suum.</p>
               <p>Maglorius<ref target="#d3e4555"/>
                  <note xml:id="d3e4555" ana="editor" resp="BG">*corr. ex <q>Maiorus</q>
                  </note> quoque, in insula Britannię Sargia<ref target="#d3e4560"/>
                  <note xml:id="d3e4560" ana="editor" resp="BG">**cor. ex <q>Sarina</q>
                  </note> episcopus, qui episcopali dignitati solitudinis pręposuit
                        humilitatem, spretis honoribus eremum penetrans, pręter incredibilem cibi
                        potusque abstinentiam, semper cilicio est usus. Et quia uirgo fuerat,
                        uirginitati inimicam <pb n="2-470"/>indumentorum mollitiem declinauit. Qui
                        enim mollibus uestiuntur, in domibus regum sunt.</p>
               <p>Eadem cilicii gestatio Eadmundum, Cantuariensem archiepiscopum, commendat, et
                        hoc plus adiicitur, quod quadragesimę diebus pro cilicio loricam plumbo
                        contextam induere solitus sit. Itaque non duritia solum cilicini tegminis,
                        uerum etiam plumbei gravitate concupiscentiam frenans et ipse uirginitatem
                        perpetuo incorruptam seruauit.</p>
               <p>Mederici uero, Heduensis abbatis, cilicium aliis etiam aduersus immundas
                        tentationes remedio fuit. Monachus quidam libidinosę cogitationis iam
                        stimulos ferre non ualens, cum illud induisset, nequam spiritu confestim
                        recedente in castitatis puritate perseuerauit.</p>
               <p>Quinto Lodouico, Galliarum regi, multo plus contulit interius cilicium quam
                        purpura exterior. Hęc terreni regni insigne erat, illud cęlestis aditum
                        prębuit. Ad cilicii quippe squalorem respiciens Deus, non ad purpurę
                        luxuriam Christianissimo regi et temporale regnum tutatus est et ęternum
                        indulsit.</p>
               <p>Macharius, Alexandrinus abbas, cum corporis affectibus paulo improbius urgeri
                        se uideret, saccum sabulo repletum, uix homini portabile onus, per eremum
                        incedens humeris baiulauit. Theosebio forte obuiam factus et, quid ageret,
                        interrogatus, quod uexatorem suum uexaret, respondit. Nisi ergo corpus
                        nostrum fatigatione aliqua agitauerimus, periclitabitur animę fortitudo,
                        quando quidem naturali quodam instinctu duo ista sibi inuicem aduersantur,
                        et alterius uis alterius debilitate constat.</p>
               <p>Diuus Hieronymus in eo libello, quem ad uirgines Deo sacratas conscripsit,
                        uidisse se in eremo affirmat unum ex monachis, qui a seniore iussus
                        pręgrandem lapidem iam octo annos bis in die per tria fere milliaria
                        gestauerat in scapulis, ita alacri animo, ut intermedio tempore semper nova
                        sibi iniungi opera ultro patrem rogaret. Haud irritus hic uidebitur labor,
                        si consyderabimus,<pb n="2-471"/> quanti fructus sit cum obedire patribus
                        tum ociositatem fugere.</p>
               <p>Siquis autem ipsius Hieronymi in legendo scribendoque laborem consyderet,
                        dicet: Quomodo sic occupato animo ulla turpis cogitatio potuit irrepere.
                        Tum, si ad Eustochium uirginem scribenti ac confitenti crediderit (Memini
                        me, inquit, clamantem diem crebro iunxisse cum nocte nec prius a pectoris
                        cessasse uerberibus quam rediret Domino increpante tranquillitas), plane
                        intelliget etiam inter labores cogitationum tentationi esse locum, easque
                        cum labor nequit repellere, flagellis ac uerberibus excutiendas et semper
                        auxilium divinę miserationis implorandum. <q>Neque enim ex nobis
                        sufficimus,</q> ut Apostolus inquit, <q>sed omnis sufficientia nostra ex Deo
                            est</q>.</p>
               <p>Illud quoque macerandi corporis genus, quod a Bonifacio, Mysię Inferioris
                        archiepiscopo, seruatum legimus non est silentio prętermittendum. Ferunt
                        enim, cum ad illas gentes Christum euangelizaturus proficisceretur,
                        equitantibus iis, qui cum illo erant, ipsum medio brumę tempore sine equo
                        nudis pedibus incessisse. Et cum ad montium asperiora itinera peruenissent,
                        equum conscendisse, sed tamen calciamenta minime induisse, ita ut sęuiente
                        hyeme et niue, quę pedibus inciderat, gelascente plantas de stapede amouere
                        nequiuerit, donec aqua feruente superinfusa glacies solueretur. Hanc in illo
                        algoris patientiam imitentur, qui bullientem in medullis libidinis, ęstum
                        cupiunt extinguere. Frigescente enim corpore facile et ipsa frigebit Venus.</p>
               <p>Iccirco fortasse et Hospitius, apud Nuceriam solitarius (ut Paulus, qui
                        Longobardorum historiam scripsit, refert) ferro solido lumbos nudos
                        pręcinxerat, ut scilicet eam corporis partem magis attereret, unde magis
                        uoluptatis motum exurgere solere sciret. Virtus enim eius in lumbis eius, et
                        fortitudo illius in umbilico uentris eius.</p>
               <p>Philoromus<ref target="#d3e4596"/>
                  <note xml:id="d3e4596" ana="editor" resp="BG">* corr. ex <q>Phyloronius</q>
                  </note> item presbyter intra saxeam speluncam inclusus et ferreis nexibus
                        manes pedesque reuinctus uixisse perhibetur, ut carcerem simul uinculaque
                            <pb n="2-472"/>perferret. Hic extremo uitę die confessus est nullum a se
                        temporis momentum, quo non de Deo aliquid cogitaret, prętermissum. Dum
                        igitur corpus uoluntaria castigatione premeretur, spiritus ipse terrenis
                        affectibus liber semper cęlestia meditabatur.</p>
               <p>Martinus, in Massico, Campanię monte, solitarius manens, ut euagandi
                        facultatem sibi surriperet, catena saxo affixa pedem uinxerat. Et cum diu
                        angustiam hanc libenter pertulisset, Benedicto abbate id demum resciente
                        iubenteque, ne committeret, ut catena ferrea potius quam catena Christi ibi
                        illum fixum teneret, statim quidem nodos dissoluit, sed nunquam inde longius
                        discessit quam discedere uinctus poterat. Durum profecto et difficile fuit
                        hominem ueluti rabidum canem ferreis uinculis constrictum permanere, sed
                        multo difficilius compede soluto longius abeundi uoluntatem semper tenere
                        ligatam. Vtranque autem difficultatem superauit amor Christi.</p>
               <p>Ioannem monachum sub caua montis rupe annos treis rectum perstitisse tradunt
                        talique corporis gestu et cibum et somnum cepisse. Et diutina tandem
                        immobilique statione tibias imas intumuisse hulceraque fecisse. Quid hac
                        patientia intolerabilius, si quicquam intolerabile est, quo beatitudinis
                        ęternę pręmia compensantur? Ac ne dubites Ioannem nunc in cęlesti gloria
                        esse cum angelis, angeli ministerio pedum eius langor in terra curatus est.</p>
               <p>Pacomius abbas per dumeta et obducta sentibus loca nudis uestigiis
                        deambulabat, ut uoluptatis aculeos spinarum aculeis quasi clauum clauo
                        expungeret. Cruentatis quidem pedibus ad cęllam suam redibat, sed superata
                        tentatione magis de uictoria quam de uulneribus dolens. De talibus propheta
                        Dauid cecinit dicens: <q>Euntes ibant et flebant mittentes semina sea.
                            Venientes autem uenient cum exultatione portantes manipulos suos</q>.</p>
               <p>Simonem monachum accepimus, dum apud puteum aquam hauriret, fune de situla
                        soluto nudum corpus <pb n="2-473"/>multo uolumine circumduxisse uesteque
                        superiniecta uincula illa nullo conscio operuisse. Sed cum tandem
                        penetrantibus nodis exesa et iam suppurata caro foetore secretum
                        prodidisset, abbatis iussu funem detractum, ipsum de monasterio pulsum
                        fuisse, quoniam id facinus magis animi stulticię quam deuotioni imputabatur;
                        pulsum autem abiisse in solitudinem. Et cum ab eodem abbate nocturnis
                        terrificationibus per uisum agitato reuocandus quęreretur, in cisterna sicca
                        inuentum atque ad monasterium reductum ostendit Deus, quanti talem in illo
                        uitę austeritatem faceret, sine cunctatione disponendo, ut ab his ipsis
                        honoraretur, qui expulerunt.</p>
               <p>Pater etiam Minorum Franciscus, quam in se durus extiterit, cum sępe aliis
                        tum illo potissimum tempore monstrauit, quando connubii cogitationibus eum
                        impugnari contigit. Sibimet enim iratus, proiectis repente indumentis et
                        fune, quo pręcinctus fuerat, arrepto dure admodum sese diuerberauit.
                        Cęterum, ubi uerbera parum profecissent (usque adeo uehemens tentatio erat)
                        extra monasterium prorumpens, in altam niuem, sicut nudus erat, se deiecit
                        diuque uolutauit. Ac deinde ex illa compactas hominum effigies identidem
                        toto corpore astringens ipse se alloquebatur increpandoque dicebat: En tibi,
                        Francisce, uxor, en tibi liberi! Aut uesti illos, ne sic algeant, aut
                        dimitte omnia et uni Domino serui! Sic ille tandem carnis petulantiam domuit
                        flagellis et libidinis incendium gelidas niues nudo amplexans pectore
                        extinxit.</p>
               <p>In hoc uirtutis genere muliebris quoque sexus laude sua non est fraudandus.</p>
               <p>Elizabeth, Thuringię ducis coniux, regia progenies, cum incolumi sospiteque
                        adhuc marito Christum induisset, in secretiori cubiculo cum ancillis
                        conclusa, uti se flagellorum ictibus onerarent, iubebat. Ita submitti sese
                        et humilitate deiici didicit, experiendo, an patienter ferret uerbera
                        ancillarum suarum tam clari generis foemina.</p>
               <pb n="2-474"/>
               <p>Illa quoque Elizabeth, Deo dicata uirgo, quam in Sconaugiensi<ref target="#d3e4629"/>
                  <note xml:id="d3e4629" ana="editor" resp="BG">* corr. ex
                                <q>Comagiensi</q>
                  </note> latentem monasterio fama uirtutum mundo
                        prodidit, et ipsa statutis horis quotidie flagello se cędebat, ut carne
                        mortificata Christo uiueret, non immemor, quod ipse etiam pro nobis perpeti
                        flagella uoluit flagellisque atrociora.</p>
               <p>Maria Decegnies uirgo, inuita a parentibus uiro tradita, cum pręter
                        quotidiana ieiunia crebrasque precationes etiam flagris acriter se
                        distringeret, monuit maritum, ut communi utriusque uoto castitatem
                        seruarent. Naufragium fecerat uirginitas matrimonii commissa fluctibus, sed
                        dum tabulę innititur ieiunii, orationis, castigationis, illęsa intactaque ad
                        portum enatauit salutis.</p>
               <p>Radegundis, Clotharii, Gallorum regis, uxor, sub preciosis et delicatis
                        uestibus uile et asperum cilicium tulit. Sicque omnem penitus Venereę
                        uoluptatis motum de suo excussit corpore, ut tandiu a uiro precibus
                        contenderit, donec impetrarit uinculi coniugalis dissolutionem castitatis
                        obligatione. Quod fortasse non petisset, nisi prius carnem cilicio
                        domuisset. Carne igitur spiritui subiecta pręponere coepit Christum marito,
                        monasterium regno.</p>
               <p>Quid de Cęcilia uirgine dicam? Quę Valeriano desponsata ne ipso quidem
                        nuptiarum die ciliciolum suum dimisit. Exterius noua nupta auro textis
                        fulgebat uestibus, interius Christi ancilla cilicio squalebat. Cumque
                        Fescennini concinerentur et musici genesis perstreperent instrumenta, illa
                        tacita uirginitatem ipsi, cui se prius desponderat, Deo, commendabat. Deus
                        igitur per angelum suum eam ita tutatus est, ut integram inuiolatamque
                        seruarit, martyrio coronarit et pro cilicio luce induerit immortalitatis.</p>
               <p>Sarra, in Scythi uirginum pręposita, cum ad fluminis ripam posito monasterio
                        annos sexaginta habitasset, haud sustinuit, ut aliquando aspicere per
                        fenestram uellet leniter pręterlabentes aquas pratiue adiacentis
                        amoenitatem, ne ex eo aspectu aliquid caperet uoluptatis.<pb n="2-475"/>
                        Nescio, an cilicio usa sit uel flagellis, sed affirmare ausim tantam hanc
                        oculorum continentiam difficilius obseruari posse quam cilicium flagellaque
                        tolerari. Huius exemplo constanter depugnandum est cum sensuum nostrorum
                        affectibus, qui ab illicitis, nedum a uanis, auerti nullo modo possunt, nisi
                        subdatur et laboribus corpus et animus Deo.</p>
               <p>
                  <q>Cęterum corpus ipsum ita affligendo moderari debemus, ut rationi pareat,
                            non ut occidat. Sicut et paulo durior seruus, non ut dispereat, puniri
                            debet, sed ut mitior submissiorque fiat et domini sui imperium magis
                            prompto exequi maturet famulatu. Certe nauis ipsa, si supra modum
                            oneretur, subsidet et fundum maris citius continget quam littus; et si
                            infra modum, ad omnem flatum instabili alueo alternaque laterum
                            iactatione dum uacillat, periclitabitur. Et si lasciuienti iumento plus
                            oneris quam ferre pręualet imponatur, in itinere corruet; sin minus,
                            contra stimulum calcitrabit. Tentandę sunt igitur examinandęque uires et
                            ęquandum cum uiribus pondus, quod ferentem neque grauitate opprimat
                            neque leuitate licentius insolescere sinat.</q>
               </p>
            </div>
         </div>
         <pb n="2-477"/>
         <div type="liber" n="4">
            <head>LIBER IV</head>
            <div type="caput" n="1">
               <head>Caput I / DE CORPORIS CASTIGATIONE PER IEIVNIVM</head>
               <p>Quartum nunc operis huius uolumen Deo adiuuante inchoabimus. Sed ne
                        pręcedentem materiam nimis cito reliquisse uideamur, adhuc de ipsa corporis
                        castigatione, quod restat, loqui pergemus. Et primum quidem illam, quę
                        ieiuniis constat, explicare aggrediemur, ut, qui uolent hac quoque in parte
                        sanctorum uitam speculari, cibi potusque abstinentia rite seruata, ad illud
                        tandem spiritale a Deo electum ieiunium, quod est uitiorum derelictio
                        assumptioque uirtutum, facilius peruenire possint, ut scilicet esurientes et
                        sitientes iustitiam cum his ipsis, quos sibi proposuerint imitandos, ęternę
                        beatitudinis pabulo saturentur.</p>
               <pb n="2-478"/>
               <p>Quantę enim uirtutis quantęque apud Deum ęstimationis ieiunium semper fuerit,
                        et Vetus Scriptura indicat et Noua.</p>
               <p>Moyses in monte quadraginta dies et totidem noctes nihil gustans facie ad
                        faciem cum Deo loquitur et Legem digito eius in tabula lapideis conscriptam
                        accipit. Quibus ob populi culpam confractis, rursum ieiunans, et Domini
                        indignationem placauit et Legem recuperauit.</p>
               <p>Hinc in Leuitico pręcipitur filiis Israhel, ut septimi mensis diem decimam
                        celebrem habentes ieiunio affligant animas suas usque ad uesperum, pro
                        satisfactione utique peccati, quod uitulum adorando commiserant, unde dies
                        expiationum dicitur, et in memoriam, quia Moysi ieiunio ac precibus exoratus
                        Dominus ueniam illis indulserat, unde etiam dies, dies propiciationis
                        nuncupatur. Ieiunio igitur et Dei uindicta reprimitur et commissa purgantur.</p>
               <p>Helias propheta post subcineritii panis esum et aquę potum, cum dies
                        quadraginta ieiunus ambulasset, peruenit usque ad montem Dei Oreb atque idem
                        igneo curru sublatus transuectus est in paradisum. Si illic satiari cupimus,
                        hic ieiunemus.</p>
               <p>Samuelis deprecationes ac simul populi ieiunium respiciens Deus,
                        Philistinorum in Masphat exercitum in ipsos iam irruentem repenti fragore
                        tonitruque perterruit et in fugam conuertit. Si sic stat pro ieiunantibus et
                        orantibus Dominus, quia a tentationibus superatur, nisi qui neutrum
                        diligenter exequitur?</p>
               <p>Saulis item regis edictum obseruans populus Israhel, quo die nihil comedit,
                        ingentes Philistinorum copias, quas paulo ante metu perculsus fugerat,
                        fugientes persecutus est a Machmis usque in Hailon multisque interfectis
                        preda potitus est. Inermis erat et ieiunio se muniens armatos uicit. Quippe
                        neminem ex Israhelitis arma tunc habuisse asserit Scriptura pręter Saulem et
                        Ionatham. Non ergo armis, sed ieiunii uirtute pręualuerunt. Et cum uix decem
                        milium numerum implerent, aduersariorum autem exercitus essent triginta
                        curruum, sex <pb n="2-479"/> equitum, reliquum uulgus sicut harena, fauente
                        Domino multitudo cessit paucitati, armatura nuditati, saturitas ieiunio.</p>
               <p>Iosaphat etiam, Iudę regem, legimus ieiunium cunctis, quibus pręerat,
                        indixisse, cum Moab et Ammon et Idumei innumera pene multitudo contra illum
                        uenientes mutuis inter se uulneribus concidere. Et qui cibo uacui erant, non
                        tentato pugnę periculo repleti sunt spoliis inimicorum.</p>
               <p>Achab rex, scelere quondam quam regno insignior, impietatis suę poenam, sacco
                        et ieiunio humiliatus, distulit in posteros. Illo defuncto Ochozias filius
                        cecidit per cancellos coenaculi, et mortuus est. Ioram filius a Iehu sagitta
                        percussus periit. Iezabelem uxorem ui de fenestra pręcipitatam equorum
                        ungulę contriuerunt, contritam dilacerauerunt frustatim canes, reliqui
                        septuaginta filii in Samaria occisi sunt. Et qui in Iezrahel de domo eius
                        erant, omnes Iehu regnante interempti et omne prorsus genus Achab
                        internitione sublatum. Tantam suorum ruinam, tam miserabile spectaculum
                        uidisset ipse (sicuti per prophetam interminatus fuerat Dominus) nisi
                        ieiunasset. Ieiunauit, et usque ad tertium regni successorem ea familię
                        dilata est clades.</p>
               <p>Peccauerat Dauid, et peccatum confitens a Nathan propheta audierat:
                            <q>Transtulit a te Deus peccatum tuum</q>. Et post hęc tamen:
                            <q>Infirmata sunt,</q> inquit, <q>a<ref target="#d3e4698"/>
                     <note xml:id="d3e4698" ana="editor" resp="BG">* add.</note> ieiunio genua
                        mea</q>. Sed cuius genua infirma ieiunio erant, eius in Deo spes firma fuit.
                        Vnde ait: <q>In te, Domine, speraui; non confundar in ęternum</q>.</p>
               <p>Danieli ieiunanti diuina reuelantur mysteria, et dies a sole iustitię
                        illuminandus pręfinito hebdomadarum numero panditur. In lacum leonum missus
                        per dies sex nihil comedit, et inter ferocissimas bestias mansit illęsus.
                        Cumque esuriret, Abacuch propheta per angelum Domini de Iudea translatus in
                        Babylonem, apposuit illi pulmentum, quod messoribus coxerat, et refocillatus
                        est. Ieiunus igitur Daniel sacramenta discit, leonum ferociam <pb n="2-480"/> domat, prandium diuinitus missum accipit. Denique de fouea, in quam
                        proiectus fuerat, liberator. Et qui Deum Israhel prędicanti non crediderant,
                        saluato credidere, mirantes et confitentes uerum timendumque esse Deum
                        Danielis.</p>
               <p>At uero prophetes ille de Hierusalem ueniens in Bethel, cum alterius fraude
                        mendacioque deceptus fregisset ieiunium, a leone (quod animalis genus
                        ieiunanti Danieli pepercerat) suffocatus periit. Qui tamen, dum ieiunium
                        seruabat, manum Hieroboam regis, ipsum ferire uolentis, arescere fecerat et
                        arefactam, cum illum poenituisset, rursum sanitati restituerat. Tanta itaque
                        ieiunantis uirtus fuit, quanta soluentis ieiunium imbecillitas. Nam quem
                        irati regis potentia lędere non potuit, unius bestię uis interemit.</p>
               <p>Nunc nostra percurramus!</p>
               <p>Quadraginta dies ieiunauit Saluator noster, et a diabolo tentatus ostendit,
                        quomodo insidias eius euitare et uirtutem possimus uincere, dum ieiunando
                        uincit. Quamobrem in hoc pugnę genere non est nobis uiribus corporis opus ad
                        uincendum, sed magis imbecillitate, ne in illo diabolus fomitem inueniat,
                        quem concupiscentię igne succendat. Hic est enim faber sufflans in igne
                        prunas et proferens uas in opus suum.</p>
               <p>Atque idem Dominus noster, cum in monte transformatus totus Diuinitatis suę
                        luce resplenduisset, Moysen et Heliam iuxta se apparere fecit, quia et ipsi
                        aliquando <sic>quandragenarii</sic> ieiunii obseruatores extiterant, ut ex
                        hoc nobis insinuaret eos, qui libenter ieiunauerint, suo glorioso consortio
                        esse dignos.</p>
               <p>Quid est autem, quod, cum Discipulis orandi rationem tradidisset, continuo
                        ieiunandi documenta ingessit, nisi quia illa demum fortis et efficax est
                        deprecatio, quam cibi comitatur abstinentia? Hoc enim duplici telo ualidiora
                        inimici machinamenta demoliri ac dirui posse monstrauit, cum de nequissimo
                        spiritu effugando diceret: <q>Hoc genus non eiicitur nisi per orationem et
                            ieiunium</q>.</p>
               <pb n="2-481"/>
               <p>Ne autem abstinentię bono abutamur ad iactantiam et uirtutem in uitium
                        commutemus, sit: <q>Cum ieiunatis nolite fieri sicut hypocritę tristes</q>.
                        Et ut potius sub aliquo iocunditatis uelo lateat alios corporis nostri
                        maceratio: <q>Tu, inquit, cum ieiunas, unge caput tuum et faciem tuam laua,
                            ne uidearis hominibus ieiunans, sed Patri tuo, qui est in absconso. Et
                            Pater tuus, qui uidet in absconso, reddet tibi</q>.
                            Phariseorum<ref target="#d3e4735"/>
                  <note xml:id="d3e4735" ana="editor" resp="BG">*corr. ex <q>Palestinorum</q>
                  </note> ista mollities
                        erat, cum festum agerent, caput unguentis delibutum et lotam pręferre
                        faciem. Non ista facienda, dum ieiunatur, pręcipit Dominus, sed metaphora
                        utitur, per quam lętari et gaudere iubet, ut hypocritarum simulatę
                        sanctitatis tristitiam arguat. Vis igitur omnia prorsus, quę hic mandantur,
                        implere? Hoc, quod ieiunas, quod abstines, totum Deo, nihil ostentationi
                        offeras.</p>
               <p>Post Dominum Iesum primi inter Christianos apostoli ieiunio usi sunt. Ipse
                        enim, ut in Euangelio legimus, cum in Matthei domo accubuisset, quibusdam
                        interrogantibus, quare discipuli eius, sicut Ioannis et phariseorum, non
                        ieiunarent, respondit: <q>Nunquid possunt filii nuptiarum, quandiu sponsus
                            cum illis est, ieiunare? Venient autem dies, cum auferetur ab eis
                            sponsus, et tunc ieiunabunt in illis diebus.</q> Peracta igitur
                        spiritalis connubii celebritate passionis ac resurrectionis tempos aduenit,
                        et sublatus est ab iis Sponsus. Exinde illius desyderio uehementer
                        solicitati ieiunare et esuritione se afficere coepere. Nec unquam ab his
                        abstinentię angustiis recesserunt, donec in cęlesti thalamo rursum eidem,
                        quem tam ardenter desyderauerant, feliciter iuncti sunt, ubi nunc ieiuniorum
                        famem, quam hic haud multum sustinuerunt, ęterni perpetuique conuiuii
                        refectione compensant.</p>
               <p>Apostolicum autem uirum Nicolaum, Myreę urbis episcopum, ferunt infantulum
                        adhuc in cunabulis uagientem et fasciarum inuolucris colligatum, cum
                        nutricis huberibus admoueretur, quarta et sexta quaque feria non nisi semel
                        sugere lac uoluisse. Mira profecto res: <pb n="2-482"/> nondum ad buas
                        papasque peruenerat, hoc est, potus cibique usum, et iam ieiunia obseruabat.
                        Sed si adulti sanctitudinem consyderauerimus, non erit mirum, quod tales ac
                        tanti hominis etiam infantia mirabilis fuerit.</p>
               <p>Idem miraculum uel portentum potius de Sisinio, Thaunensi episcopo, refertur,
                        scilicet ipsum quoque, cum editus lacte genitricis suę aleretur, quarta et
                        sexta feria tantummodo semel tenelluli oris labella huberibus admouere
                        consueuisse. Cum autem et hunc multa animi sanctitate pręstitisse manifestum
                        sit, cur non speremus eum sanctum et beatum euasurum, quisquis uel integrę
                        iam ętatis uitam ab hac ieiuniorum obseruatione auspicabitur?</p>
               <p>Eosdem quartę et sextę ferię dies Maglorius,<ref target="#d3e4756"/>
                  <note xml:id="d3e4756" ana="editor" resp="BG">* corr. ex
                        <q>Maiorus</q>
                  </note> Sargiensis episcopus, ita ieiunio suo consecrauit, ut
                        in illis prorsus nihil degustaret. Aliis uero diebus pane ordeaceo
                        uictitabat. Vis nosse, quantum illi sic ieiunasse profuerit? Virginitatem
                        perpetuo seruauit.</p>
               <p>Eadmundus, Cantuariensis archiepiscopus, ipse quoque uirginitatis coronam
                        adeptus est: lasciuiam carnis domans ieiuniis. Feria sexta sicco pane tantum
                        et aqua frigida semper est usus. Nunquam illi curę fuit, ut pasceret corpus,
                        sed ut sustentaret. Propterea quidem cibauit illum Dominus pane uitę et
                        intellectus, et aqua sapientię salutaris potauit illum. Fuit enim doctor
                        egregius, disciplinis diuinis apprime eruditus, multis pręterea miraculis
                        clarus.</p>
               <p>Bonifacio martyri, Mysię archiepiscopo, quotidiana ieiunia pro deliciis erant
                        atque ut inediam per biduum quatriduumque prolataret, Dominicis tantum
                        diebus quintisque feriis cibum capiens. Cum tamen docendo gentiles per
                        Mysiam iter faceret, uię ac frigoris asperitate fatigatus ita temperauit
                        ieiunium, ut quotidie dimidio panis et aquę poculo uires reficeret. Et
                        quoniam neque equo uehi uoluit, sed pedes ire detractis etiam calciamentis,
                        ut alibi diximus, magis mirandum existimo tanto labori talem ac tam modicam
                        coenulam sufficere potuisse quam <pb n="2-483"/> quod sine illo tot dierum,
                        quod dictum est, inediam tolerarit. Tali uitę tenore cucurrit ad martyrium.
                        Et alii quidem martyres unam martyrii coronam receperunt, hic duas, ieiunii
                        martyrium sanguinis martyrio copulando.</p>
               <p>Iuonem presbyterum, et ipsum solicitum imprimis abstinentię cultorem, omnia
                        ab Ecclesia indicta ieiunia sola panis et aquę refectione obseruare solitum
                        legimus, ut plus aliquid faceret, quam quod pręceptum fuerat, et alimenti
                        tenuitas obedientię cumulus esset, alias etiam abstemium fuisse et nunquam
                        uel modico uino usum.</p>
               <p>De Antonio quoque, Aegyptio abbate, memorię proditum est, quod semel in die
                        hora uespertina, panem cum sale comederit et aquam frigidam biberit, et cum
                        perseuerantius ieiunaret, nunc bidui nunc tridui inediam passus sit; tum,
                        quod eam rem illi inuidens diabolus aliquando sumpta monachi forma apparuit,
                        cibos porrexit et, ut aliquid sumeret nec se fame confici permitteret,
                        exhortatus sit, quod tandem deprehensa fraude Antonius cruces signo se
                        munierit et ille euanuerit. Ex quibus facile apparet, quam magno emolumento
                        nobis ieiunium sit, cum tantę molestię diabolo sit et ieiunantes tentari
                        posse, superari non posse.</p>
               <p>Sansonis quoque, Dolensis archiepiscopi, ieiunia fuere modo biduo, modo
                        triduo transacto, modo post hebdomadam cibum sumere, toto uero Quadragesimę
                        tempore bis aut ad summum ter parcissimo uictu lassum et effoetum uiribus
                        corpus recreare.</p>
               <p>Seuerus abbas, natione Syrus, Domenico quoque die mane sacram communionem,
                        uesperi panem unicum sumebat, altero cibo animam alens, altero corpus
                        sustentans. Reliquis autem diebus cibo pariter ac potu uacuus perdurabat.</p>
               <p>Hoc idem et a Mederico apud Heduam, Gallię urbem, obseruatum legimus.</p>
               <p>Elpidius etiam abbas, genere Cappadox, cum desertum quoddam incoleret et
                        squalentis antri angusto carcere se occlusisset, tantum bis in hebdomada, id
                        est, Dominicis et quartę ferię diebus uesci solitus dicitur.</p>
               <pb n="2-484"/>
               <p>Mutium item abbatem in solitudine singulis Dominicis singulo pane diuinitus
                        sibi allato nutritum accepimus, aliis uero diebus absque cibo ieiunum
                        permansisse.</p>
               <p>Illos quatuor, quos Pafnutius abbas in remotissima Aegypti eremo commorantes
                        reperit: Ioannem, Andream, Thaddeum et Philippum, hebdomadarum continuata
                        ieiunia Dominicis diebus soluere solitos ferunt, angelo tunc iuxta eorum
                        numerum panes deferente. Et in aduentu Pafnutii quintum panem additum fuisse
                        dicunt. Nec sane mirum uideri debet, quod quidam sanctissimi homines in
                        solitudine de cęlo receperint alimenta, cum etiam pręuaricator populus manna
                        in deserto nutritus sit.</p>
               <p>Illud ego maiore admiratione dignum reor, quod de Stephano presbytero
                        Constantinopolitano, traditum est, quod scilicet nondum editus ieiunia
                        colere coeperit. Nam, ut aiunt, mater eo grauida non uinum, non carnem, non
                        lacticinia gustare poterat et, si gustasset, prę nausea euomebat. Post hęc
                        ipse iam natus, cum huberibus applicaretur, sugere matrem nisi ieiunantem
                        nolebat. Tali ostento significatum est, quantę ille abstinentię obseruator
                        mox futurus esset. Vbi enim cum ętate creuit uirtus, in templo beati Petri
                        apostoli clausuram subiens herbas cum sale coctas absque alto condimento
                        semper uesperi comedebat. Deinde presbyter factus pristino uictui salem
                        ademit. Et ne hoc quidem tam fatuo cibo quotidie, uti uoluit, sed aut semel
                        aut bis tantum in hebdomada eum sumere aut ad Dominicum usque diem inediam
                        proferre. Postremo, cum in solitudinem secessisset, herbis crudis
                        pascebatur, a cocto abstinebat. Et monachus professus, cum a seniore
                        iuberetur modico uino uti propter stomachum, unicam uini guttulam in urceum
                        aquę plenum instillare coepit, ut et obediret et aquam tamen nihilo pene
                        quam ante sapidiorem biberet. Pauculas etiam ficus festiuis duntaxat diebus
                        in cibo habuit, neque hoc quidem sua sponte, sed obedientię iure. Hic igitur
                        iam ab initio in parentis uisceribus a Deo electus, prędestinatus et
                        sanctificatus, quam magna res esset ieiunium, ostendit, cum ipsam matrem ad
                        id compellendo <pb n="2-485"/> tum semet usque in finem eo incredibiliter
                        macerando, id est, a duodeuigesimo usque ad septuagesimum tertium ętatis suę
                        annum. Tunc demum pascuis cęlestibus satiatus est, tanto quidem huberius,
                        quanto hic uixerat abstinentius.</p>
               <p>Sancto Liberali, cuius ossa Taruisii posita honorantur, uitę merito de cęlo
                        concessum fuit (omne enim donum perfectum desursum est), uti Dominico quoque
                        die percepta spiritali alimonia corporis et sanguinis Christi sine ullo alio
                        cibo reliquum tempus perduraret. Itaque, quod ad animę salutem sumptum erat,
                        illius uirtute etiam caro sustentabatur.</p>
               <p>Ioannes quoque abbas in Thebaidis eremo, quem sub rupe quadam manentem toto
                        triennio nunquam sedisse diximus, ipsam sacrosanctam communionem Dominicis
                        diebus a sacerdote sibi delatam sumens, nihil aliud gustabat. Hoc illi et
                        sacramentum et uictus fuit.</p>
               <p>Apelles item Aegyptius, faber ferrarius, ut Christo seruiret, eremum
                        penetrans, quemadmodum ferrum malleis, ita semet cudere coepit ieiuniis.
                        Atque a Deo omni morum sanctitate limatus et expolitus euasit, ut etiam ipse
                        nihil unquam degustaret pręterquam Dominicis diebus panem illum, qui de cęlo
                        descendit. Quem qui digne manducauerit, non esuriet in ęternum.</p>
               <p>Pesium<ref target="#d3e4802"/>
                  <note xml:id="d3e4802" ana="editor" resp="BG">* corr. ex <q>Epesium</q>
                  </note> anachoretam annos quadraginta,
                        quos in Scythiotica eremo peregit, sol non uidit manducantem. Nunquam enim
                        ante uesperum quicquam gustauit.</p>
               <p>Diuus Hieronymus testatur etiam Hilarionem abbatem nunquam ante solis
                        occasum, nec festis diebus nec in grauissima ualitudine, soluisse ieiunium,
                        cum tamen duro admodum parcissimoque uictu usum dicat — herbarum syluestrium
                        ordeaceique panis et non coctę, sed aqua frigida maceratę lentis, ita ut ei
                        aliquando caligarent oculi, corpus scrabedine rigeret, et tunc oleum pro
                        remedio in cibatu addidisse. Denique a sexagesimo tertio usque ad
                        octogesimum ętatis suę annum, cum pane quoque abstineret, sorbitiunculis ex
                        farina et holere <pb n="2-486"/> comminuto sustentatum fuisse, donec reddito
                        spiritu conuiuii cęlestis perpetua et ineffabili dulcedine, quam semper
                        appetierat, satiari coepit.</p>
               <p>De se quoque ipse Hieronymus ad Eustochium uirginem scribens loquitur ac
                        dicit: Repugnantem spiritui carnem hebdomadarum inedia subiugabam. Non
                        tacuit, quod olim in eremo secretus egerat, ut illam, quam docebat, suopte
                        exemplo magis moueret, et tamen confitetur cogitationum in corde
                        lasciuientium illecebris uix interdum se resistere potuisse. Pallebant,
                        inquit, ora ieiuniis, et mens desyderiis ęstuabat in frigido corpore, et
                        ante hominem suum iam carne pręmortua sola libidinum incendia bulliebant. Et
                        ipsi nos tutos putabimus, si diem unum aut alterum in hebdomada
                        ieiunauerimus? Nescio, an etiam ieiunium dici debeat, quod consequentis diei
                        obruit repletio, cuius famem succedens exuperat saturitas.</p>
               <p>Syluanus abbas in deserto Scythi ieiunii die una cum Zacharia discipulo iter
                        faciens, ad quoddam monasterium diuertit et humaniter acceptus manducauit.
                        Cum autem discessissent, discipulum in uia bibentem reprehendit, quod eo
                        potu ieiunium ante tempus soluisset. Et cum ille tunc se ambos iam soluisse
                        ieiunium diceret, cum in monasterio comedissent: Minime, inquit, nam illud
                        non ieiunii solutio, sed charitatis communicatio fuit. Itaque existimauit
                        absque ieiunii detrimento posse aliquid pręgustari in sodalitio exterorum,
                        id est, cum aut ipse alios hospitio susciperet aut ab aliis susciperetur.
                        Quem morem apud Aegypti monachos celebrem fuisse autor est Cassianus, ita
                        tamen, ut illam pręgustationem districtiore postea ieiunio compensarent.
                        Vsque adeo neque charitatem dimittere neque abstinentię quicquam derogare
                        uolebant.</p>
               <p>Odilo, Cluniacensis abbas, Quadragesimale ieiunium solicitius obseruans, cum
                        panem cinere aspersum comedisset, aquam potui poposcit. Qua acceptor et
                        statim in uinum mutata ministrum increpuit, quod uinum pro aqua sibi
                        attulisset. Illoque admirante et rursum de fonte<pb n="2-487"/> haustam
                        afferente idem secutum est miraculum. Vbi tandem agnouit Dei uoluntatem,
                        timuit recusare, quod ab ipso offerebatur, et asperiorem cibum molliore
                        poculo temperauit.</p>
               <p>Gregorius pontifex, ingenio ac sanctitate ęque clarus, dum adhuc monasticam
                        uitam ageret, aduersa implicatus ualitudine ieiunium Quadragesimale seruare
                        non poterat. Adueniente uero Sabbati sancti die flens Eleutherium abbatem
                        rogauit, ut precibus a Domino tantillum sibi uirium impetraret, quod satis
                        esset ad eam saltem tam celebrem diem ieiunio excolendam. Quo orante tantum
                        concepit uigoris, ut etiam in alterum diem inediam facile producere posset,
                        si uoluisset. Sic quidem ipsemet in tertio Dialogi sui libro testatum
                        reliquit. Quo exemplo aperte admonemur, ut, siqua res ad seruandum ieiunium
                        nobis impedimento fuerit, non negligamus, immo, ut ab ea expediamur, uotis
                        precationibusque Dominum solicitemus. Petenti dabitur, et pulsanti
                        aperietur.</p>
               <p>Nunc foeminis, si quam forte uiros imitari piget, foeminarum proponamus
                        exempla!</p>
               <p>Anna, Helcanę uxor, non capit cibum, sed luget et orat. Et sterilitatem ab
                        emula exprobratam Domino miserante foecunditate compensat moeroreque in
                        gaudium uerso concinit dicens: <q>Exultauit cor meum in Domino, et exaltatum
                            est cornu meum in Domino meo.</q> Vinum et quod inebriare potent,
                        nunquam bibit, et bibentibus uinum hilarior efficitur, dum prolis
                        generositate lętatur.</p>
               <p>Sarra, Raguelis filia, septem iam maritis, antequam ab eis tangeretur,
                        uiduata, octauum Tobiam triduano ieiunio seruauit incolumem. Cumque coniugum
                        suorum interfectrix diceretur, omni penitus probro, dum ieiunasset et
                        orasset, meruit liberari. Ipse denique Asmodeus demon, qui ipsos septem
                        uiros interemerat, unius mulieris uictus ieiunio religatur in deserto
                        amittitque nocendi facultatem, qui habuerat occidendi.</p>
               <p>Ieiunabat Iudit omnibus diebus uitę suę, et Assyriorum exercitu fit fortior.
                        Ozias, Bethulię princeps et <pb n="2-488"/> qui cum illo erant, iam se
                        suaque dedere hosti decreuerant, quem illa interemit. Itaque, quos arma a
                        seruitutis iugo defendere non ualebant, unius foeminę ieiunio et orationibus
                        munitę uirtus liberauit.</p>
               <p>Anna, Phanuelis filia, quotidianis ieiuniis et obsecrationibus ad prophetandi
                        culmen peruenit, puerum Iesum, quem Simeon sacerdos in ulnas acceperat, ipsa
                        superueniens adorat et Redemptorem Israhel confitetur Spiritu Sancto plena,
                        quia cibo uacua abstinendo et orando intellexit, quod scribę et pharisei
                        legendo non perceperunt.</p>
               <p>Asellam uirginem Hieronymus laudibus efferens: ieiunium, inquit, pro ludo
                        habuit, inediam pro refectione. Et cum eam non uescendi desyderium, sed
                        humana conditio ad cibum traheret, pane et sale et aqua frigida concitabat
                        magis esuriem quam restinguebat.</p>
               <p>Idem Paulę, uita iam defunctę, uirtutes enarrans: Tantę, inquit, continentię
                        fuit, ut prope mensuram excederet et debilitatem corporis nimiis ieiuniis ac
                        labore contraheret. Exceptis diebus festiuis uix unquam alias oleum in cibo
                        cepit, ut ex hoc uno ęstimetur, quid de uino et liquamine et piscibus et
                        melle et ouis et reliquis, quę gustu suauia sunt, iudicarit. In quibus
                        sumendis quidam se abstinentissimos putant et, si iis uentrem
                        ingurgitauerint, tutam pudiciciam suspicantur. Post multa tandem ait: Nulla
                        iuuenum puellarum sano et uegeto corpore tantę se dederat continentię,
                        quantę ipsa fracto et senili debilitatoque corpusculo. Postremo dicit, quod,
                        cum febre laboraret, nec medicorum consilio nec Epiphanii episcopi
                        suasionibus compelli potuerit, ut uinum biberet; et ipse Epiphanius ab ea
                        exiens tantum se profecisse dixerit, ut e contrario sibi iam seni aquam
                        bibere pene persuasum esset. Quod si hęc et langore et ętate confecta
                        foemina uinum, in quo est luxuria, usque adeo gustare timuit, quomodo non
                        magis timere debeant, quę et sanę sunt et iuuenilis ętatis feruore, etiam
                        cum multum ieiunauerint, incalescunt? <pb n="2-489"/>Et in illo Thebaidis
                        monasterio, in quo Euphrasia uirgo omnium spiritalium unguentorum odore
                        fragrauit, quotidiana seruabantur ieiunia et non carnem, non lacticinia, non
                        uinum, non oleum, non denique dulcium genera fructuum gustare fas erat.
                        Euphrasia uero biduo triduoque et tota interdum hebdomada inediam
                        protrahebat, uacuum cibo uentrem gerens, ut animam repleret uirtutibus.</p>
               <p>Maria Aegyptiaca, quę meretricium quęstum in quęstum uertit paradisi, in
                        solitudinem secedens tres tantum panes pro uiatico, secum tulerat. Et
                        quoniam ibidem Deo seruiens plus minus quadraginta uixit annos nec unquam
                        interim hominem uidit, pręter anno illo, quo ad Dominum migratura erat,
                        Zosimam abbatem, apparet eam hoc toto fere tempore sine panis esu perdurasse
                        et, si quicquam ederit, more ferę syluestrium herbarum pastu fuisse
                        sustentatam. Quicquid culpę olim per ingluuiem contraxerat, tali ieiunio
                        purgauit. Et quę diu uersata fuerat in prostibulo, post eremi angustias
                        incola efficitur regni cęlorum.</p>
               <p>De Felicula uirgine et martyre traditum est carcere inclusam dies septem
                        nihil gustasse et iterum in templum deę Vestę sub custodia translatam alios
                        septem dies pari inedia peregisse. Hac igitur abstinentię uirtute roborata,
                        constanti et imperterrito animo martyrii pertulit supplicium, nihil
                        horrescens tyranni sęuitiam, sed mori cupiens et esse cum Christo.</p>
               <p>Maria Decegnies, cuius ortu Niuella, Leodiensis, episcopi uiculus,
                        nobilitatus est, a festo Exaltationis Crucis usque ad Pascha ieiunium cum
                        sola panis et aquę refectione per annos tres obseruauit. Eandem ferunt
                        aliquando quinque et triginta dies absque cibo perseuerasse, diuinis
                        fruentem colloquiis; tres item et quinquaginta dies ante obitum suum nihil
                        aliud gustasse pręter uitale uiaticum carnis et sanguinis Christi; hint
                        defunctę animam ab angelis in cęlum ferri uisam, ut, quę a terrenis
                        alimentis identidem abstinuerat, cęlesti pabulo repleretur in ęternum. <pb n="2-490"/>Cęcilia, uirgo et martyr, biduanis et triduanis ieiuniis
                        meruit uirginitatis suę habere custodem et palmam obtinere martyrii.</p>
               <p>Cęterum non omnibus data est eadem abstinentię mensura idemque modus. Alius
                        dies multos inediam pati potent, alius ne unum quidem. Alii ad sedandam
                        famem dimidium panis sat est, alii integer parum est. Tantum ergo sibi
                        quisque ieiuniorum imponat, quantum ferre pręualet, tantum comedat, quantum
                        ad regendos corporis census sufficiat, non ad extinguendos, quodque ad
                        continuanda ieiunii congruere uisum fuerit, non ut duorum aut trium dierum
                        nimia abstinentia subsequentium repletione indigeat et probro locus sit
                        dicentium: <q>Hic homo coepit ędificare, et non potuit consummare.</q>
                        Turrim igitur ieiunii constructurus computet sumptus atque ita moderetur, ut
                        futuro operi ad culmen usque educendo suppetere possint.</p>
               <p>Sed cauendum est, ne, dum abstinentię immodestiam fugimus, in uitium
                        incidamus gulositatis. Quo subuersi Adam et Eua mandatum Dei contempserunt
                        et de <sic>pardiso</sic> eiecti sunt, Noe pudenda nudauit, Loth incestum
                        commisit, Esau primogeniturę ius uendidit, populus Israheliticus in deserto
                        periit, Heli sacerdotis filii hostili gladio cęsi sunt. Sodomę quoque
                        euersio, ut ait Scriptura, superbia et saturitas panis fuit. Ideo Dominus in
                        Euangelio: <q>Attendite,</q> inquit, <q>uobis, ne forte grauentur corda
                            uestra in crapula et ebrietate et curis huius uitę, et superueniat in
                            nos repentina dies illa.</q> Et: <q>Vę uobis, qui saturati estis, quia
                            esurietis!</q> Mediocritate igitur opus est, ut nec nimium nec parum
                        cibis abstineamus. Alterum seipsum incaute perdere est, alterum uentri, non
                        Deo seruire est.</p>
               <p>Omni pręterea ope et totis uiribus enitendum, ut semper a uitiis, magis quam
                        a cibo, ieiuni inueniamur. Alioquin nec a cibo ieiunasse proderit, si inter
                        ieiunandum peccato locus erit. <q>Non est,</q> inquit Apostolus, <q>regnum,
                            Dei esca et potus, sed iustitia et pax et gaudium in Spiritu Sancto</q>.
                        Pietatis igitur et iustitię cura curam <pb n="2-491"/> superet ieiunandi.
                        Hoc est enim ieiunium, quod elegit Dominus et propter quod per Esaiam ait:
                            <q>Sustollam te super altitudines terrę, et cibabo te hęreditate Iacob,
                            patris tui.</q>
               </p>
               <p>Ad hęc, nequid simulate, nequid iactanter fiat: <q>Nolite ieiunare,</q>
                        inquit, <q>sicut usque ad diem hanc, ut audiatur in excelso clamor
                        uester.</q> Tales quippe phariseum imitantur, qui ait: <q>Non sum sicut
                            cęteri homines: ieiuno bis in sabbato. </q>Sed dum insipienter
                        gloriatur, publicano, quem despexerat, factus est deterior. Hos et per
                        Zachariam arguit Dominus dicens: <q>Cum ieiunaretis et plangeretis, nunquid
                            ieiunium ieiunastis mihi?</q> Non enim Deo et iustitię, sed uanitati
                        ieiunant, qui ieiunando hominum rumusculos et inanes gloriolas aucupantur et
                        dici, quam esse Sancti malunt. Qui sępe quidem, ut se efferant, aliis
                        detrahunt nec Apostolum audiunt dicentem: <q>Qui non manducat, manducantem
                            non iudicet. Tu qui es,</q> inquit, <q>qui iudicas alienum seruum?
                            Domino suo stat aut cadit. Stabit autem; potens est enim Deus statuere
                            illum.</q>
               </p>
               <p>Sint igitur examinata, sobria, pura, simplicia, humilia ieiunia, non
                        immoderata, non lauta, non animi uitio polluta, non ficta, non suę laudis
                        cupida, alienę inuida et liuoris magis quam abstinentię pallore infecta.</p>
            </div>
            <pb n="2-492"/>
            <div type="caput" n="2">
               <head>Caput II / DE CIBI POTVSQVE VILITATE AC PARSIMONIA</head>
               <p>Quanta autem ii, qui Deo, non mundo seruiebant, cibi ac potus uilitate
                        parsimoniaque usi sint, et iam ieiunia eorum explicando diximus et nunc
                        privatim plenius dicemus, ut uictum illorum contemplantes dapsiles helluonum
                        coenas et immoderatas uini potationes, corpori ęque atque animo noxias,
                        facilius contemnamus.</p>
               <p>Iam primi illi humani generis parentes Adam et Eua, quandiu in paradiso
                        fuere, arborum fructibus aliti sunt. Eiecti quoque, non nisi pomis, holere,
                        frugibus uescebantur et aquę frigidę potu. Carnium uero et uini usus ad
                        Diluuii usque tempora dilates est, id est, post duo milia et ducentos
                        quadraginta duos annos quam mundus conditus. Et, si tot seculis harum rerum
                        usu carere potuit humanum genus, profecto, si cui nunc earundem abstinentia
                        nimis difficilis uideatur, gulę, non rationi fauet.</p>
               <p>Post hęc igitur Noe primus uineam plantauit, uinum bibit et inebriatus
                        detectis uerendis iacuit indecore, ita ut spectantibus ludibrio esset.</p>
               <p>Israheliticus populus in deserto per annos quadraginta manna alitur et aqua
                        potatur. Carnium auiditas atque esus illis exitio fuit. Unde in psalmo
                        dicitur: <q>Adhuc escę eorum erant in ore ipsorum, et ira Dei ascendit super
                            eos. Et occidit pingues eorum et electos Israhel impediuit.</q> Vbi
                        autem sepulti sunt, Sepulchra concupiscentię appellata, ut posteros locus
                        ipse admoneat non concupiscere illud, ob quod alii morte multati sunt. <pb n="2-493"/>Viginti panibus ordeaceis centum homines pauit Heliseus,
                        quinque panibus ordeaceis turbam quinque milium Dominus satiauit. Utrunque
                        miraculum, sicuti cętera omnia, soli Deo tribuendum. Sed quod ad propositum
                        nostrum pertinet, attendamus ordeacei panis esum nec in Veteri nec in Novo
                        Instrumento fuisse despectum. Pudeat nos id panis genus respuere, quo
                        prophetę et apostoli et cum apostolis Dominus usi sunt.</p>
               <p>Ad Aaron reliquosque sacerdotalis ordinis uiros in Leuitico pręcipitur:
                            <q>Vinum et omne, quod inebriare potest, non bibetis tu et filii tui,
                            quando intrabitis in Tabernaculum testimonii, ne moriamini, et ut
                            habeatis scientiam discernendi inter sanctum et prophanum, inter
                            pollutum et mundum, doceatisque filios Israel omnia legitima mea, quę
                            locutus sum ad eos per manum Moysi.</q> Vide igitur, quod ipsa uini
                        potatio et a rerum cognitione animum seuocat et in mortis periculum ducit.</p>
               <p>Idem in Ezechiele, quinto et quadragesimo capite, repetitur his uerbis: <q>Et
                            uinum non bibet omnis sacerdos, quando ingressurus est atrium
                        interius.</q> Pręcipue ergo sobrios esse oportet ecelesię altarisque
                        ministros, quorum uita documentum aliorum est.</p>
               <p>Et in libro Numeri nazareis et sanctificatis Domino pręceptum est, ut a uino
                        et ab omni, quod inebriare potest, abstineant nec quicquam, quod ab uua
                        expressum est, bibant, uuas pręterea neque recentes neque siccas gustent
                        cunctis diebus, quibus ex uoto Domino consecrate fuerint. Quod si ista
                        perfectio eos etiam decuit, qui ad tempus se Dei seruitio dedicabant, quanto
                        magis nostris conuenit, qui perpetuam seruitutem uouent? Et illis quidem
                        matrimonii ius erat, nostri uero maxime castitatem profitentur. Quid autem
                        tam castitati contrarium quam uinum, in quo est luxuria?</p>
               <p>Salomon, sapientia plenus, sapientiorem se fore putauit, si abstemius
                        uiueret. <q>Cogitaui</q> — inquit — <q>in corde meo abstrahere a uino carnem
                            meam, ut animum meum transferrem ad sapientiam deuitaremque <pb n="2-494"/> stulticiam, donec uiderem, quid esset utile filiis
                            hominum.</q> Impedit ergo sapientiam et nutrit stulticiam nec, quid in
                        uita utile sit, satis peruidere sinit quantuluscunque fortasse uini haustus.
                        Nam si etiam modicus non noceret, haud ita penitus ab eo se abstrahere
                        Salomon cogitasset.</p>
               <p>Rechabitę etiam patris pręceptis obsequentes, cyphos et calices uino plenos,
                        cum sibi propinaretur, respuerunt. Et, <q>non bibemus uinum</q> — inquiunt —
                            <q>quia Ionadab, filius Rechab, pater noster, pręcepit nobis dicens: Non
                            bibetis uinum uos et filii uestri usque in sempiternum! </q>Quamobrem
                        merentur a Domino audire: <q>Non deficiet uir de stirpe Ionadab, filii
                            Rechab, stans in conspectu meo cunctis diebus</q>.</p>
               <p>Tobię in comedendo laudatur continentia, quod in Niniue urbe captiuus et iugo
                        seruitutis pressus nunquam, ut gentilium escis inquinaretur, animum
                        induxerit rituque eorum spreto atque despecto semper legitima Dei sui
                        seruarit.</p>
               <p>Daniel, Ananias, Missahel, Azarias, et ipsi Babylone captiui, contempta regis
                        mensa legumina comedunt et aquam bibunt et eis, qui regiis epulis enutriti
                        erant, apparent rubicundiores obesioresque. Atque his ipsis, qui legumina
                        carnibus et aquam uino prętulerunt, a Deo datam scientiam legimus et
                        disciplinam in omni libro et sapientia, Danieli autem intelligentiam omnium
                        uisionum et somniorum. Denique omne uerbum sapientię et intellectus, quod
                        sciscitatus est ab eis rex, inuenit in eis decuplum super cunctos ariolos et
                        magos, qui erant in uniuerso regno eius. Certe neque legumina, amara sunt
                        neque aqua acerba, et si essent, nonne tanta mercede pręoptanda ac
                        pręsumenda fuissent?</p>
               <p>Alibi Daniel ipse: <q>Panem</q> — inquit — <q>desyderabilem non comedi, et
                            caro et uinum non introierunt in os meum.</q> Sed hic interim uisiones
                        uidet, cum angelo loquitur, futura discit. Intantum Deo placent, qui talibus
                        abstinent. <pb n="2-495"/>Nec nos mouere debet, quod Saluator noster ad
                        epulas ierit nuptiarum et conuiuiis interfuerit publicanorum et uorator et
                        potator uini et peccatorum amicus a phariseis appellatus sit. Non, ut se
                        pasceret, hoc egit, sed ut aliis prodesset. Medicus ad curandos ęgrotos
                        accessit, non ad inuitatores conuiua. Quippe qui, ut modestiam uictus
                        doceret, quadraginta diebus nihil gustauit. Esurientes et sitientes beatos
                        dixit, a muliere Samaritana potum aquę petiit, Discipulis, ut manducaret,
                        hortantibus: <q>Cibus meus est</q> — respondit — <q>ut faciam uoluntatem
                            Patris.</q> Quod autem corpus suum et sanguinem sub specie panis et uini
                        sumendum obtulit, sacramentum id cibi spiritalis est, quo animus pascitur,
                        non corpus. Nam post resurrectionem quoque, ut ueritatem resuscitati
                        corporis approbaret, cum Discipulis comedit, non carnem tamen nec quicquam
                        aliud pręter panem, piscem, fauum.</p>
               <p>Eius pręcursor Ioannes Baptista Spiritu Sancto repletus, antequam natus,
                        locustis in deserto et syluestri melle pascitur. Ob quam uictus austeritatem
                        a phariseis demonium habere dicitur. A Domino neque comedens neque bibens
                        appellatur, non quod nihil omnino sumeret, sed quod iis duntaxat
                        sustentaretur, quę alii ut insipida uiliaque despiciebant.</p>
               <p>Apostoli ipsi spicas segetum manibus confricant et hoc tam simplici cibo
                        esuriem, quo modo possunt, leuant. Cumque numero duodecim essent, nihil
                        aliud quam quinque panes ordeaceos duosque pisces habuerunt in deserto,
                        quando Dominus turbam quinque milium pauit. Iterum nihil omnino pręterquam
                        septem panes et pauculos pisciculos, quando quatuor milia virorum satiata
                        sunt. Rursum transfretantes obliti sunt panes secum ferre; usque adeo
                        cibariorum curam non habebant, dum eius, quem relictis omnibus secuti
                        fuerant, dulcedine satiantur. Et tamen, quod non ieiunarent, adhuc
                        excusabantur, quia Sponsus cum eis erat. Quanto ergo continentius atque
                        tenuius eos uictitasse censebimus, postquam ablato Sponso, hoc est,
                        crucifixo Domino <pb n="2-496"/> nuptiarum gaudium uersum est in
                        persecutionis luctum et iam terrena omnia minus placere coeperunt
                        desyderantibus cęlestia.</p>
               <p>Iacobus, frater Domini, appellatus cognomento Iustus, uinum et siceram non
                        bibit, carnem nullam comedit, reliquę uitę sanctitate sic excelluit, ut
                        multi suspicati sint propter necem eius Hierosolymam fuisse subuersam.</p>
               <p>Petro quoque, apostolorum principi, post ascensionem Domini panis cum oliuis,
                        raro cum holusculis cibus fuit, ut moderati uictus exemplum foret iis,
                        quibus abstinentię pręcepta dabat, iam piscator hominum factus, qui fuerat
                        piscium.</p>
               <p>Paulus apostolus ad Romanos scribens: <q>Bonum est</q> — inquit — <q>non
                            manducare carnem et non bibere uinum</q>. Et ad Corinthios: <q>Si esca
                            scandalizat fratrem meum, non manducabo carnem in ęternum.</q> Et ad
                        Timotheum: <q>Noli adhuc aquam bibere, sed modico uino utere propter
                            stomachum tuum et frequentes tuas infirmitates.</q> Cui propter aduersam
                        ualitudinem modico uino uti pręcipit, eum, dum sanus esset, aqua usum
                        ostendit. Sic etiam male affecto modicitatem, non copiam imperat, quod
                        scilicet ad digerendam stomachi cruditatem satis sit, non quo etiam sopita
                        genitalium uoluptas excitari possit, ne corporis remedium uertatur in animę
                        perniciem.</p>
               <p>Hinc sane Fulgentius, Ruspensis episcopus, ne morbo quidem affectus carnis
                        alimento uel uini poculo uti uoluit, veritus, ne infirmitati blandiens semel
                        intermissum uitę rigorem sanus postea repetere nollet, superatus gulę
                        uoluptate.</p>
               <p>Honoratus, Fundensis monasterii abbas (ut Gregorius refert), puerulus adhuc,
                        a parentibus inuitatus, cum a carnibus abstineret, deridiculi gratia
                        interrogatur, an piscari in montibus uellet, qui tam procul a mari, et
                        fluminibus constitutus piscibus, non carne uesci optaret. Cumque ipse
                        taceret, ecce is, qui ad aquam hauriendam perrexerat, piscem de puteo situla
                        sublatum attulit. <pb n="2-497"/> Quo miraculo effectum est, ut omnes
                        conuiuam, cuius continentiam irriserant, uenerari inciperent.</p>
               <p>Antonium in Aegypto, Serapionem in Arsinoite regione, Ethbinum in quadam
                        Hibernię sylua, Stephanum abbatem in monte Mureto pane tantum et aqua
                        sustentatos fuisse legimus, sed Antonium, cum iam infirmior ętas pristinę
                        austeritati par esse non posset, holuscula et arborum fructus cum pane
                        comedisse.</p>
               <p>Helię, eremitę in finibus Antinoi, quę est metropolis Thebaidis, iam ętate
                        decrepito exiguus panis et paucissimę oliuę cibus erat, robustioribus uero
                        annis interdum hebdomadarum inediam tolerauit.</p>
               <p>Pastumio, Aegyptio abbati, panis tantum et aqua uictus erat, utrunque
                        appendere solitus, ne edendi auiditas plus hauriret quam quod sustentando
                        corpori sufficere posset. Antehac uero, dum solitarius uiueret, crudę herbę
                        illi cibum, fontes potum suppeditabant.</p>
               <p>Hor etiam abbas, quandiu solitudinem incoluit, herbis, radicibus, aqua
                        sustentatus est. Pane abstinuit, donec monasterio prępositus communi cum
                        aliis cibo uti coepit, ut ipsos lucrificaret et quadam uitę ęqualitate
                        contineret.</p>
               <p>Apollonius abbas panem, holus, herbas edere solebat, sed ita sane, ut ea uel
                        sale condiret uel aceto maceraret, coctum gustauit nihil.</p>
               <p>Theonam<ref target="#d3e5018"/>
                  <note xml:id="d3e5018" ana="editor" resp="BG">* corr. ex <q>Theonem</q>
                  </note> quoque monachum cruda comesse
                        accepimus nec in uescendo ignis opera unquam usum.</p>
               <p>Honophrius item abbas, cum sede incerta per solitudinem uagaretur, diu herbis
                        tantum et fructibus sustentatus dicitur, demum pane et aqua nutritus, angelo
                        homini ministrante.</p>
               <p>Palęmon monachus in Thebaidis deserto habitans, celebri Paschę die Pacomium,
                        contubernalem suum, rogauit, ut solito largius obsonaret. Coxit ille holus
                        oleoque et sale condiuit. Sed posita mensa Palęmon suspensus parumper
                        stetit, ingemuit, lachrymas effudit et: <pb n="2-498"/>Dominus meus — inquit
                        — crucifixus felle et aceto potatus est, et ego oleum addam? Auertentem se
                        ac lugentem Pacomius hortabatur, ut sumeret et illam olei lautitiam non tam
                        sibi quam festi solennitati concederet. Tantum profecit, ut nec ipse aliud
                        gustarit quam quod consueuerant, panem scilicet cum sale aquamque frigidam.
                        Sic refecti Deo gratias egere, hoc tantum festo tribuentes, quod escas tunc
                        sapidiores parauerint quam comederint. Adeo oleum in cibo sumere luxurę
                        deputabant.</p>
               <p>Amandus Turoni ad beati Martini sepulchrum quindecim annos mansit et hoc toto
                        tempore cibus illi panis ordeaceus, aqua potus fuit. Postea Traiectensis
                        episcopus factus miraculis illustratus est, Heraclio in Oriente imperante.</p>
               <p>Germanus etiam, Altisiodorensis episcopus, tenuissimo uictu contentus uino
                        abstinuit, in solennibus tamen festis ita aqua diluto utens, ut uinum non
                        saperet. Antehac ordeaceo pane et leguminibus uixerat, et his non sale, sed
                        cinere conditis, quotidianum seruans ieiunium. Cum hac cibi ac potus
                        uilitate luxuriam commutauerat epularum, ex Burgundię pręfecto monachus
                        factus, deinde episcopus Antisiodori.</p>
               <p>Euagrius presbyter quadraginta annos pane, oleo et aqua usus est, deinde
                        annos sedecim pomis coctoque abstinuit. Postea uero etiam panem sibi
                        interdixit ac per biennium holere tantum et lentibus uixit. Hic duorum
                        Machariorum discipulus fuit, quorum mores imitando adeptus est meritum.</p>
               <p>Sanctus quoque presbyter Hieronymus ad Eustochium uirginem scribens, quanto
                        labore in eremo carnis tentationibus repugnauit, recenset atque inter multa:
                        De cibis — inquit — et potu taceo, cum etiam languentes monachi aqua frigida
                        utantur et coctum aliquid accepasse luxuria sit.</p>
               <p>Idem Pauli, priori eremitę, uitam describens Iesum et angelos eius testatur
                        in eremi parte, quę iuxta Syriam Saracenis iungitur, uidisse se monachos,
                        quorum unus per annos triginta clausus ordeaceo pane et <pb n="2-499"/>lutulenta aqua uixit, alter in cisterna ueteri, quam gentili sermone Syri
                        cubam uocant, quinque caricis sustentabatur.</p>
               <p>Paulus autem (ut idem refert) a sexto decimo ętatis suę anno usque ad
                        sexagesimum palmę fructibus uixit. Deinde usque ad centesimum tertium
                        decimum, quo terris relictis ad cęlum migravit, dimidiati panis fragmentum
                        quotidie coruo alite deferente acceptauit. In aduentu Antonii integer
                        allatus, Deo donante quantum utrique satis esset. Qui cum comedissent, ad
                        fontem accedentes prono ore manibus concauis aquam hauriendo sitim
                        expulerunt.</p>
               <p>Timotheus quoque anachoreta in deserto Aegypti poenitentiam agens palmę
                        fructibus et aqua de fonte hausta sustentatus est.</p>
               <p>Dorotheo abbati in Aegypto uncię panis sex et holusculorum fasciculus et aquę
                        congius refectio erat.</p>
               <p>Pambo abbas, cum animam ageret, confessus est, quod ab eo die, quo
                        solitudinem ingressus fuerat, panem non gustarit neque quicquam, cuius ipsum
                        poeniteret, prolocutus fuerit, et se tamen sic e uita discedere, tanquam qui
                        modo coepisset, non tanquam qui profecisset.</p>
               <p>Pior<ref target="#d3e5056"/>
                  <note xml:id="d3e5056" ana="editor" resp="BG">*corr. ex <q>Pion</q>
                  </note> abbas in Thebaidis deserto, quo minus
                        in edendo uoluptatis caperet, deambulando sumebat cibum, aqua in potu usus,
                        quam ipse effosso puteo amaram in dulcem uerterat exorato Domino.</p>
               <p>Philoromus<ref target="#d3e5064"/>
                  <note xml:id="d3e5064" ana="editor" resp="BG">**corr. ex <q>Philoronius</q>
                  </note> presbyter in Galatia
                        annos duodeuiginti in cęlla clausus pane et cocto abstinuit, dein duobus et
                        triginta annis nullum pomi genus gustavit, ut omni ciborum dulcedine
                        seposita edendi auiditatem coercere facilius posset.</p>
               <p>Hilarionem abbatem diuus Hieronymus tradit a quinto decimo usque ad uigesimum
                        ętatis annum quindecim caricas post solis occasum comedisse. Triennio deinde
                        dimidium lentis aqua maceratę sextarium ac <pb n="2-500"/> deinde totidem
                        annis panem cum sale et aqua et totidem aliis uirgultorum radices herbasque
                        syluestres crudas. Deinde annis nouem ordeacei panis uncias sex et coctum
                        modice holus absque oleo. Postea debilitate corporis compulsum olei parum
                        addidisse usque ad tertium et sexagesimum uitę annum. Inde usque ad
                        octogesimum pane abstinuisse, sed sorbitiunculis usum de farina et holere
                        comminuto factis, potu ciboque uix uncias sex appendentibus. Cęterum nunquam
                        ante solis occasum quicquam gustasse, et neque diebus festiuis neque in
                        grauissima febre soluisse ieiunium.</p>
               <p>Hospitius ille, qui Longobardorum in Italiam aduentum longe ante prędixit,
                        pane et pomis uescebatur. Quadragesimę uero ieiunia herbarum tantum
                        radicumque refectione transigebat semper abstemius.</p>
               <p>Romualdus abbas, ordinis Camaldulensis institutor, dum in eremo uitam ageret,
                        panem et fabam aqua maceratam comedit.</p>
               <p>Maxentius, Pictauensis abbas, pane ordeaceo et aqua uictitavit. Arido in loco
                        cum monachi siti laborarent, terram uirga percutiens fontem scaturire fecit,
                        ut scias elementa ei seruire, qui gulę et uentri dominatur.</p>
               <p>Gregorius, Lingonensis episcopus, panes ordeaceos triticea crusta oblitos
                        esitavit, in aquę poculum tantillum uini addere solitus, ut aqua suum
                        saporem seruaret colore mutato. Sic occultabat uictus angustioris usum,
                        ostentationem fugiens et soli Deo placere affectans, tametsi ciuitas in
                        monte posita latere non potuit semperque fugientem sequitur gloria,
                        sequentem fugit.</p>
               <p>Ioannem presbyterum, qui in Gallia apud Castresium pagum martyrio coronatus
                        est, crudis herbis et aqua frigida sustentatum ferunt. Qui sponte corpus
                        suum sic afflixerat, illud et martyrio exponere sine hęsitatione potuit,
                        dissolui cupiens et esse cum Christo.</p>
               <p>Columbanus, in Gallia abbas, annis sexaginta herbis tantum ac radicibus
                        sustentatus est. Fontem de petra <pb n="2-501"/> Deum precatus eduxit, qui
                        hodie quoque effluit hubertim et terram irrigat.</p>
               <p>Alcibiadi martyri apud Lugdunum panis, sal aqua uictus erat. Sed tandem in
                        carcerem trusus, ne scandalo esset iis, qui secum erant, reliqua immunda
                        fortasse credituris, cum adhuc infirmi essent, nihil recusauit eorum, quibus
                        ipsi utebantur, malens abstinentię aliquid remittere quam fidei scrupulum
                        proximis generare, monente Apostolo ac dicente: <q>Noli esca illum perdere,
                            pro quo Christus mortuus est!</q>
               </p>
               <p>Blasium, Sebastę episcopum, cum Diocletiano Ecclesiam uastante ad deserta
                        sine uiatico declinasset, aues aluerunt, donec inuentus in Christi
                        confessione uitam finiuit. Non solum igitur in necessitate seruum suum Deus
                        non deseruit, sed etiam pręrogativa passionis honestavit: esurienti misit
                        cibos, latenti martyrii coronam.</p>
               <p>Benedicto abbati, cum saxeę rupis olim spelunca clauso panis defecisset,
                        presbyter quidam diuinitus monitus prandiolum suum attulit, et quoniam tunc
                        solennis Paschę dies erat, secum cibum liberius capere hortatus. Deo gratias
                        egit Benedictus, tum quod sibi uictum in tempore prospexisset, tum quod
                        sacerdotem suum sibi in solitudine uidendum obtulisset, talique lętus
                        hospite gratanter ea, quę allata erant, una cum illo comedit.</p>
               <p>Lupus, Senonum archiepiscopus, cum secum coenantibus uinum defecisset,
                        sperare omnes in Domino iussit nec metuere sibi, quod sperassent, defuturum.
                        Vixdum sermones finierat, cum nuntiatum est cados uini plenos ante ianuam,
                        stare ipso, qui attulerat, incognito atque incerto. Neque inter conuiuantes
                        dubitatum est, quin a Deo missi fuissent.</p>
               <p>Egidius abbas ad Rhodani ostia latebram sibi eligens, triennio nulli
                        cognitus, cerua lac prębente nutritus est. Postea inuentus atque inde
                        eductus pręesse monachis coepit. Igitur quandiu hominum commercio caruit
                        propter Deum, bestię obsequio dignus fuit. <pb n="2-502"/>Erasmus episcopus
                        Diocletiani <sic>perscutionem</sic> fugiens in monte Libano a coruis
                        pascitur, ab angelis uisitatur, ferę etiam syluestres posita ferocitate illi
                        blandiuntur.</p>
               <p>Antonius martyr Apameę passus, cum de uia fatigatus sitiret et arentis loci
                        solum nullis rigaretur aquis, preces ad Deum fudit, uirga humum percussit
                        atque inde fons emanauit, cuius potu refocillatus iam confidentius ad
                        martyrium cucurrit.</p>
               <p>Basolus quoque, Rhemensis abbas in Gallię partibus dum montem solitarius
                        incoleret nec aquam haberet, Deum precatus fontem de rupe manare fecit, qui
                        etiamnum fluere dicitur.</p>
               <p>Beatus etiam Franciscus, dum rustici cuiusdam sitim in solitudine miseratur,
                        procumbens Dominum deprecatus est moxque humus fonticulum emisit, cuius
                        haustu rusticus, qui iam moribundus sicco ore anhelabat, recreatus uixit. Ac
                        ne plura eiusmodi enumerem, nudos ad prędicandum apostolos miserat Dominus,
                        et interrogati, an missis sine sacculo et pera et calciamentis aliquid
                        defuisset, responderunt: <q>Nihil!</q> Quid enim deesse potest iis, quibus
                        adest ille, per quem facta sunt omnia?</p>
               <p>Sed ne a proposito diuertisse uideamur, illud quoque hoc loco puto
                        referendum, quod in monasterio Tabennensi, ubi Amon<ref target="#d3e5122"/>
                  <note xml:id="d3e5122" ana="editor" resp="BG">* corr. ex
                            <q>Amos</q>
                  </note> abbas mille quingentis monachis pręfuit, legimus
                        obseruatum. Fratres ad mensam congregati, pendentibus a fronte cucullis, ita
                        oculos tegebant, ut alius alium uidere comedentem non posset. Itaque tantum
                        quisque sumebat, quantum collibuisset, et singulorum continentia singulos
                        latebat, ne inani glorię daretur occasio, sed diuino conspectui munus illud
                        syncerius offerretur, quod submouebatur humano.</p>
               <p>Promamus aliqua etiam hoc in genere foeminarum exempla!</p>
               <p>Agar ancilla cum Ismahele filio eiecta panem tantum et utrem aqua plenum
                        secum in solitudinem defert. Consumpta deinde aqua, puer et ipsa siti
                        uexati, fonte angeli pietate ostenso refocillantur. Abraham diues erat <pb n="2-503"/> et inuitus illam emittebat; in angelo diuina uirtus omnia
                        poterat. Sed et ille ęgre dimittens et hic multum miserans aquam solam ad
                        potum cessisse ei scribuntur, ut hinc facile coniici posit iam tum
                        mulieribus nefas fuisse uinum bibere.</p>
               <p>Ruth Moabitis in agro Booz, cum spicas deciduas legeret, benigne ab ipso
                        accepta panem tantum iubetur comedere et bucellam intingere in aceto et, cum
                        sitierit, easdam aquas potare, quas potabant messores. Quod illa quidem pro
                        magno munere habens, gratias egit comeditque et bibit. At ipse, quam uictu
                        tam parco tamque simplici delectari uidit, dignam censuit, ut sibi acciperet
                        uxorem et ex ea filios procrearet, non dubitans de pudicicia illius, cuius
                        sobrietatem fuerat expertus.</p>
               <p>Iudit, cum ad illud grande facinus, quod mente agitauerat, perficiendum
                        properaret, imposuit (ut ait Scriptura) Abrę suę ascoperam uini et uas olei
                        et polentam et palathas<ref target="#d3e5139"/>
                  <note xml:id="d3e5139" ana="editor" resp="BG">* corr. ex <q>lapates</q>
                  </note> et panes et
                        caseum et profecta est. A carnibus ergo abstinebat atque, ut ego existimo,
                        etiam a uino, tune tantummodo illo usa, cum et animi audacia opus esset et
                        uires, quas ieiunio cilicioque ante fregerat, excitandę acriore potu essent,
                        ut foeminę dextera ad secandam torosam tyranni ceruicem posset sufficere.
                        Quę enim uinum contra Olophernem tulit, eam contra carnis molestiam ieiuniis
                        et abstinentia certasse nouimus. Quoniam aliter quidem pugiles et
                        gladiatores alendi sunt, aliter serui Christi.</p>
               <p>Pręterea, non minor Iudit uiduę quam Annę Helcanę uxoris, sanctitas in
                        Scripturis prędicatur. Anna tamen uinum et quod inebriare potest, nunquam se
                        bibisse dixit. Et si coniugalis pudicicia minus tutam se putauit, si uinum
                        gustasset, quomodo uidualis castitas eodem gustu corrumpi non formidaret,
                        cum hęc illa interior sit difficiliusque seruetur?</p>
               <p>Martha virgo, Christi hospita et Christi sponsa, post eius ad cęlos ascensum
                        carnem nullam comedit, a lacticiniis quoque et uino abhorruit, quotidianum
                        seruans <pb n="2-504"/> ieiunium, donec rursum suauissima hospitis et domini
                        sui pręsentia satiari sibi liceret, iam nunquam ab ipso recessurę.</p>
               <p>Magdalenam uero, sororem eius, in deserto diuinis magis quam humanis
                        alimentis fuisse sustentatam accepimus, dum partem illam optimam possidere
                        nititur quam elegerat et quę non auferetur ab ea.</p>
               <p>Et ut quędam, quę pręcedenti capite dicta sunt, hic etiam breuiter
                        repetantur, Asella uirgo pane, sale et aqua contenta fuit; Paula oleum in
                        cibo non cepit, lacticinia, mel et alia palato suauia gustare noluit, uinum
                        ne infirma quidem; Euphrasia pręter hęc fructus gustu dulces repudiauit;
                        Maria Aegyptiaca uel crudis herbis radicibusque uel cibo nullo uixit; Maria
                        Decegnies pane et aqua uacuum et ieiunum uentrem reficiebat, inediam semel
                        ad trigesimum, iterum ad quinquagesimum produxit diem, rapta in spiritu, ut
                        dictum est. Quisquis ad istarum glorię sublimitatem peruenire cupit, harum,
                        quantum potest, imitetur continentiam.</p>
               <p>Multa sunt huiuscemodi exempla, quę longum esset enarrare. Te tamen, Othilia
                        uirgo, tacere omnino non possum, quę leguminibus et ordeaceo pane lassum
                        ieiuniis corpus sustentasti, donec in cęlestibus regnis grano illo frumenti
                        satiari meruisti, quod cadens in terram multum fructum attulit. O quam
                        breuem esuritionem ęternę immensęque dulcedinis subsecuta est saturitas! Dum
                        te sibi uilitate mortificas, facta es immortalis. Pro ordeaceo pane panem
                        accepisti uitę, pro leguminibus huberrimum perennis lętitiae fructum.</p>
               <p>His iam dictis exemplis operęprecium est etiam paucas e multis diui Hieronymi
                        sententiolas apponere, ut illa sequi uolentes, pręceptis quoque tanti uiri
                        instructi cautius incedant.</p>
               <p>Ad Lętam de institutione filię scribens: Ante annos robustę ętatis — inquit —
                        periculosa est teneris et grauis abstinentia. Usque ad id tempus, si
                        necessitas postulauerit, et balneas adeat et uino utatur modico propter
                        stomachum et carnium edulio sustentetur, ne prius <pb n="2-505"/>deficiant
                        pedes quam currere incipiant. Et hoc dico iuxta indulgentiam, non iuxta
                        imperium, timens debilitatem, non docens luxuriam. Deinde, cum iam adulta et
                        firmior fuerit, ait: Cibus eius holusculum sit et <q>simila
                            raroque</q>
                  <ref target="#d3e5168"/>
                  <note xml:id="d3e5168" ana="editor" resp="BG">*corr. ex <q>similia caroque</q>
                  </note> pisciculi. Sic
                        comedat, ut semper esuriat, ut statim post cibum possit legere, orare et
                        psallere.</p>
               <p>Ad Nepotianum: Fortissimum ieiunium est — inquit — aqua et panis. Sed quia
                        gloriam Dei non habet, et omnes pane et aqua uiuimus, quasi publicum et
                        commune ieiunium putatur. Caue, ne hominum rumusculos aucuperis, ne offensam
                        Dei populorum laude commutes!</p>
               <p>Virgines quoque Deo dicatas erudiens: Quando uos — inquit — ad refectionem
                        hora debita adunauerit, in cibis uestris minime refulgeat coquorum
                        industria. Non ciborum nobilitas appetitum moueat, sed fames. Non apponantur
                        incitamenta libidinum, sed quę possint famem extinguere. Aut legumina aut
                        holera condiantur in oleo. Carnes uero solum sint ex licentia abbatissę,
                        indultę debilibus et infirmis. Alioquin, cuius sint saporis, ignoret
                        coenobium. Oua et lacticinia post ieiunia debilitatis sororibus et pręcipuis
                        festiuitatibus permittantur ex gratia. Raro sciantur, quae in aquis oriantur
                        et uiuant, nisi parui pisciculi. Deinde subdit: Tanta sit in sumendo
                        sobrietas, tanta talisque parcitas, ut uenter potius conqueratur quam
                        gaudeat, non egeat in digerendo stomachus medicinis; ructum potius uacuatio
                        quam nimia repletio inducat.</p>
               <p>Idem ad Matutam uirginem: Carnis et uini species, quasi caloris fomenta et
                        libidinis incitamenta, fuge et tunc forte uino uteris exiguo, cum stomachi
                        dolore nimio corporis compellit infirmitas.</p>
               <p>Et ne plura id genus congerendo longior sim, ad Demetriadem uirginem scribens
                        ait: Optimus est in omni re modus et laudabilis ubique mensura. Corpus non
                        frangendum, sed regendum est. <pb n="2-506"/>Sic ergo debes ieiunare — ad
                        Rusticum monachum inquit — ut non palpites et respirare uix possis, sed ut
                        fracto corporis appetitu nec in lectione nec in Psalmis nec in uigiliis
                        solito quid minus facias.</p>
            </div>
            <div type="caput" n="3">
               <head>Caput <num value="3">III</num> / DE OBEDIENTIA SERVANDA</head>
               <p>Quoniam uero nihil prodest corpus ieiuniis et abstinentia tenuari, si mens
                        pariter intumescat superbia, hinc iam Dei seniorumque mandatis obediendi
                        humilitatem docebimus, sanctorum sequentes uestigia. Neque enim errare
                        poterimus, si semper eorum dirigemur exemplis, qui Deo placuerunt.</p>
               <p>Abraham, ut Deo obediret, patriam, domum cognationemque reliquerat, se
                        suosque omnes circumcidi sustinuerat, denique filium unicum uniceque
                        dilectum suis immolasset manibus, si Deus, quod iusserat, impleri uoluisset.
                        Non dixit: In Isaac mihi promissum est semen. Quare nunc puer adhuc occidi
                        mandatur? Non dixit: Quomodo unici filii sanguine infelix pater manus
                        polluam? Tacitus iussa exequi maturat, ut discas non discutiendum mandatum
                        esse eorum, qui pręsunt, sed perficiendum.</p>
               <p>Saul iussus disperdere Amalechitas, bello superatos neci dedit, Agag autem,
                        regi eorum, pepercit. Deoque <pb n="2-507"/> inobedientię crimen ulciscente
                        sublatum est ab eo regnum et traditum alteri. Non enim lex impletur, nisi
                        tota seruetur. Cui autem ille pepercerat, eum Samuel propheta coram adductum
                        frustatim concidit, ut crudelitatem pietatem esse doceret, dum obsequium
                        pręstatur Deo.</p>
               <p>Propterea quidem et Achab rex per prophetam a Domino arguitur, quod deuictis
                        Syris regem eorum Benadab dimiserit illęsum, cum morte dignus esset. Et
                        dicitur illi: <q>Erit anima tua pro anima eius, et populus tuus pro populo
                            eius.</q>
               </p>
               <p>Ille quoque, qui eundem prophetam, ut sibi uulnus infligeret, ex Dei
                        uoluntate imperantem ferire noluit, a leone laceratus inobedientię poenas
                        dedit. Alter uero obediendo percutiens, seruatus est. Hinc apparet, quam
                        grande nefas sit, ut alicui mortalium parcas, Deo, omnium Conditori ac
                        Domino, obsequi nolle.</p>
               <p>Iehu uero, rex Israhel, cum omnes, qui de domo Achab regis erant, iussu
                        Domini interfecisset, continuo audire meruit: <q>Filii tui usque ad quartam
                            generationem sedebunt super thronum Israhel</q>. Itaque obedientię eius
                        meritum filiis etiam posterisque eorum usui fuit. Quartę enim generationis
                        huius extitit finis in Zacharia, filio Hieroboam, Sellum, filio Iabes,
                        regnum occupante.</p>
               <p>Amasias, rex Iuda, cum aduersum Syros expeditionem parasset, uiro Dei
                        obediendo exautoratis atque dimissis centum milibus militum, quos conduxerat
                        de Israhel, cum triginta milibus suorum copias hostium inuadens superauit,
                        cum utraque multitudine simul uincendus, nisi paruisset. Cęterum hac elatus
                        uictoria, cum eiusdem prophetę monita contempsisset, a rege Israhel Ioas
                        uictus captusque cognouit, quantum sibi prius profuerit obedisse, cum tantum
                        postea non obedisse nocuerit.</p>
               <p>Rechabitę patris Ionadab institutionem secuti, uinum non bibunt, domos non
                        ędificant, non serunt, non plantant, sed in tabernaculis semper uagi
                        peregrinantesque habitant. Et, si illi tam difficilia patris pręcepta
                        impense <pb n="2-508"/> coluerunt, quam iniquus est, qui multo faciliora
                        leuioraque Dei mandata seruare contemnit? Hinc proposita eorum obedientia,
                        Iudeorum inobedientiam per prophetam increpans Dominus alteros captiuitatis
                        iugo affligendos minatur, alteros autem semper suo fruituros conspectu
                        repromittit. Et, si sic remunerantur, qui obtemperant patri, quanto magis
                        qui parent Deo?</p>
               <p>
                  <q>Qui custodierint sabbata mea</q> — inquit — <q>et elegerint, quę ego
                            uolui, et tenuerint foedus meum, dabo eis in domo mea et in muris meis
                            locum et nomen melius a filiis et filiabus, nomen sempiternum dabo eis,
                            quod non peribit.</q>
               </p>
               <p>Nunc Euangelii exempla, proprias uoluntates cruci affigentes, aggrediamur!</p>
               <p>Mirabilis imprimis iam a principio apostolorum obedientia fuit. Nondum
                        Christum miracula facientem conspexerant, nondum cęlestis regni
                        retributionem per illum futuram audierant, et statim, ut uocauit eos,
                        relictis omnibus ipsum secuti sunt atque ita eidem adheserunt, ut nulla
                        deinde aduersitate, nullis persecutionum tempestatibus auelli separarique
                        potuerint. Qui enim semel gustauerit, quam suauis est Dominus, omnes alias
                        suauitates facile contemnet.</p>
               <p>Sed neque tunc paruum obedientię specimen dedere, cum in deserto turbę
                        discumbenti iussi cibos apponere quinque panes et duos pisces, id est,
                        totum, quod habebant, nihil sibi reseruantes, porrexerunt; siquidem ipsi
                        fame periclitari quam necessitatem excusando Domino suo non statim
                        obtemperare malebant. Et quoniam lubenter paruerant, multo plura collegerunt
                        quam obtulerunt.</p>
               <p>Cum deinde ad insinuandam gentibus ueritatem destinarentur et supplicia et
                        neces sibi pręferendas didicissent, nunquid, quominus obedirent, exterriti
                        sunt? In omnem terram exiuit sonus eorum, et in fines orbis terrę uerba
                        eorum. Et cum uerberibus minisque agitarentur, ut tacerent, responderunt:
                            <q>Obedire oportet Deo magis quam hominibus.</q>
                  <pb n="2-509"/>Ipse quoque Dominus, ut nobis obedientię suopte exemplo
                        pręberet documentum, parentum obsequio subdi uoluit. <q>Et erat</q> — inquit
                        Euangelista — <q>subiectus illis</q> et hoc quidem, cum iam sapientia et
                        ętate et gratia: proficeret apud Deum et homines, ne puerorum more
                        blanditiis aut metu subiectum fuisse putes. Non fuit infirmitatis, sed
                        pietatis et liberi gratuitique obsequii ista subiectio.</p>
               <p>Qualiter autem et cęlesti Patri obsequendum esset monstrauit, cum diceret:
                            <q>Meus cibus est, ut faciam uoluntatem eius, qui misit me.</q> Et:
                            <q>Non quęro uoluntatem meam, sed uoluntatem eius, qui misit me,
                        Patris</q>. Et: <q>Descendi de cęlo, non ut faciam uoluntatem meam, sed
                            uoluntatem eius, qui misit me</q>. Et ad Patrem: <q>Non sicut ego
                        uolo</q> — inquit — <q>sed sicut tu</q>. Dimisit uoluntates hominis et Dei
                        Deus et homo Christus, ut discamus diuinam uoluntatem semper humanę pręferre
                        et carnis affectum spiritus affectui subiugare. Denique Apostolus de illo:
                            <q>Humiliauit</q> — inquit — <q>semetipsum factus obediens usque ad
                            mortem, mortem autem crucis.</q>
               </p>
               <p>Quod autem episcoporum abbatumque et aliorum, qui pręsunt, iussa mandataque
                        sine cunctatione capessenda sint, etiam cum nobis minus rationis habere
                        uidebuntur, Petri apostoli exemplo patet. <q>Non lauabis mihi pedes in
                            ęternum</q>, inquit, indecens et indignum ratus, ut Dominus fungatur
                        officio serui et seruorum quasi dominorum suorum lauet pedes. Sed quod
                        indecens esse non poterat, quicquid illi iuberet, mox intellexit, cum
                        audiuit se non habiturum partem cum ipso, nisi lauari permitteret. Ideo
                        protinus obediens exclamat: <q>Domine, non tantum pedes, sed et manus et
                            caput!</q> Nos igitur, quicquid prępositi nostri nobis iniunxerint,
                        prius exequi quam causas inquirere curemus. Pręposterum enim uidetur, ut,
                        cuius officium est obedire, is de seniorum sententia iudicet.</p>
               <p>Paulus monachus cognomento Simplex, Antonii discipulus, cum primitus
                        mysteriorum ignarus quęsisset, essetne prophetis prior Christus, ineptam
                            interrogationem<pb n="2-510"/> silentio diluere iussus, triennio tacuit.
                        Post hęc cum multa illi absurda et superuacua experiundę tantum obedientię
                        imperarentur, ueluti necessaria perficere nunquam distulit, sicuti aquam
                        haurire et haustam effundere, uestes dissuere et easdem dissutas iterum
                        consuere, et alia huiusmodi, quę ille, non quod friuola futiliaque essent,
                        sed quod iussa, perpendens, libenter exequebatur diligenterque implebat.</p>
               <p>Interseramus adhuc aliquod inobedientię exemplum, ut, quantum hęc nocuerit,
                        tantum obedientia ipsa profutura noscatur.</p>
               <p>Frater quidam ęgrotans in monasterio Scythi, cum adire ciuitatem pararet
                        curationis gratia, et Moyses abbas a proposito illum deterreret simulque
                        prędiceret, si discessisset, fornicatione polluendum, iniussu eius abiit et
                        mulierem, quę languenti ministrabat, cum conualuisset, uitiauit. Quanto illi
                        melius erat morbo perisse quam peccato! Mori timuit, et multo grauiorem
                        mortem incurrit, dum obedire negligit.</p>
               <p>Iccirco quidem Ioannes abbas in Scythi, quem sol iratum non uidit, ex hac
                        uita ad meliorem migraturus, pręcipuum discipulis suis documentum relinquere
                        uolens nunquam quicquam se ex sententia sua egisse dixit, sed seniorum,
                        nunquam aliquid docuisse, quod prior ipse non fecisset. Hoc erat proprię
                        renunciare uoluntati et in docendo nihil pręsumere. In hoc ille summam pene
                        uirtutum putauit, qui, dum decederet, fratres suos plura monere necessarium
                        non esse censuit.</p>
               <p>Ioannem alterum apud Lycum, Thebaidis oppidum, commorantem obedientię uirtus
                        eo prouexit, ut futurorum pręscium faceret. Huic obsequii experiundi causa
                        abbas pręcepit, ut palum aridum in terra defixum aqua, quę duo milia passuum
                        a monasterio distabat, bis per diem aduecta totidem uicibus irrigaret.
                        Cumque uidisset neque labore illum defatigari neque ligni nunquam ad
                        uiriditatem redituri desperatione commoueri, post annum in tali opere
                        consumptum interrogat, an lignum illud <pb n="2-511"/> iam radices egisset;
                        et se nescire respondentem, euerso ligno, ut ab irrigatione desisteret,
                        iussit.</p>
               <p>Aliud deinde obedientię eius periculum facere uolens, cum multi adessent
                        promptitudinis eius in obsequendo fama exciti, mandauit, ut de cęllario
                        lenticulam quę oleo plena erat, proferens per fenestram proiiceret.
                        Tantillum illis olei erat, et quidem in deserto, ubi is liquor neque mutuo
                        sumi neque emi poterat. Concitus tamen ipse, non inopię, non loci rationem
                        ducens, quod iubebatur, perfecit.</p>
               <p>Alias quoque saxum ingens, et quod multi simul mouere non ualerent, soli, ut
                        aduolueret, abbas pręcepit. Tunc ille quidem toto conatu frustra nitens,
                        uires experiri non cessauit, donec multo sudore madentem iam quiescere idem
                        abbas iussit. Hac obsequiorum simplicitate Ioannes prophetandi donum
                        consecutus, in magnis bellorum difficultatibus Theodosium principem, ne cum
                        hoste congredi timeret, suis animauit oraculis, certissimo uictorię euentu,
                        ita ut ille deinceps certamen nullum iniret, nisi ipso consulto. Igitur, qui
                        olim omnibus abbatis sui iussis fuerat obsecutus, eius deinde responsis
                        obediuit imperator.</p>
               <p>Albinum, Andegauensem episcopum, dum adhuc adolescens in monasterio degeret
                        et ad perficiendum abbatis mandatum pergens effusum repente hymbrem sub
                        tecto declinasset, eo procellę ui diuulso ac perpluente, cęteris, qui illuc
                        conuenerant, haud parum madefactis, ipsum solum aqua non aspersit.
                        Mirabantur omnes et, cum audissent eum ab abbate missum iter facere,
                        miraculum obedientię merito imputarunt. O pręgrandis uirtus, quam inanimatum
                        elementum ita reueritum est, ut attingere non auderet!</p>
               <p>Guilelmus, Aquitanię quondam et Prouincię dominus, postea uero ita humilis
                        monachus, ut nihil tam paruum neque tam infimum esset, quod se indignum
                        iudicaret, dum id sibi faciendum abbatis autoritas iniunxisset. Iussus ergo
                        aliquando panes coquere, cum iam coenę tempus instaret, confestim succendit
                        fornacem, rutabulo <pb n="2-512"/> ignem circumuertit, sed scopam, qua
                        prunas euerteret locumque ponendis panibus aptaret, non habuit. Insiliens
                        ergo in fornacem melote pro scopa est usus. Tunc demum coctos panes
                        fratribus nihilo tardius, quam res poscebat, attulit, nulla corporis aut
                        indumentorum parte lęsa, ut propensę obedientię alacritatem intelligas et
                        inter pericula securam et inter infima nobilem. Factus erat hic quidem de
                        Aquitanię Prouincięque domino monachorum furnarius, sed de monachorum
                        furnario factus est regni cęlestis perpetuus possessor, terrę regibus maior,
                        Dei angelis par.</p>
               <p>Bercharius, Luxouiensis monasterii abbas, antequam pręesse coepisset,
                        singularem apud omnes obedientię suę commendationem miraculo auxit. Dum
                        uinum de cado in urnam traheret, ab abbate uocatus relicta urna festinus
                        cucurrit. Vinum uero, sicuti fluebat, repleta urna non est effusum, sed sic
                        stetit, ac si gelu concretum esset, donec ille reuersus cadi foramen tereti
                        in mucronem ligneolo obturauit. Tunc, qui aderant, haud dubitarunt, quin hoc
                        illi alacris admodum atque impigrę obedientię merito contigisset, ut, qui se
                        totum abbatis uoluntati libenter tradiderat, ad eius uotum fluentis naturę
                        liquor pro tempore suspensus perstiterit.</p>
               <p>Gallus, Columbani abbatis discipulus, et Hildeboldus diaconus pisciculos,
                        quos de flumine retiaculo traxerant, in solitudine assaturi, ignem
                        concinabant, cum interim ursus mirę magnitudinis propius accedens diaconum
                        quidem terruit, sed Gallo iubente, ut ligna igni inferret, obediuit. Hoc
                        ideo sane hic referendum duximus, ut, qui prępositis suis reniti audent,
                        tali exemplo magis confundantur, quando et syluestres ferę iussa sanctorum
                        reuereantur et obseruent.</p>
               <p>Sic et diuo Hieronymo ursis etiam belua ferocior leo obsequium pręstitisse
                        dicitur. Asellum monasterii ad pascua educere pascentemque comitari suetus,
                        agasonis fungebatur officio. Sed asello amisso iussus ipse ligna dorso
                        deferre, onerari se multa cum mansuetudine patiebatur, donec postea iumentum
                        ante se ad monasterium<pb n="2-513"/> agens reduxit. Ecce bruta animalia
                        seniorum iussis obsequuntur, et homo rations capax audet refragari. Certe,
                        quisquis eorum restiterit imperio iis iam dictis exemplis, feris beluis
                        asperior irrationabiliorque conuincetur.</p>
               <p>Id oppido cauens Marianus, monasterii Bituricensis monachus, Mamertino abbati
                        ita se subiecit, ut bubulci seruitio fungi iussus non grauatim obediret,
                        nihil uile aut contemptibile arbitratus, quod sibi agendum ille iniunxisset.</p>
               <p>Fratrem quendam refert Cassianus non obscuro loco natum, cum relictis mundanę
                        conuersationis rebus religioni se tradidisset, sportulas uenales abbatis
                        iussu publice circumtulisse, unamquamque singulatim distrahendo, ea tantum
                        de causa, ut diutius in foro esset et, an <corr>illum</corr> tam abiectę negociationis
                        depuderet, longiore experientia plenius nosceretur; omnia summa animi
                        constantia curaque peregisse, postposita generis nobilitate sanctę
                        obedientię humilitati, ne stiuam manu tenens et aspiciens retro ineptum se
                        faceret regno Dei.</p>
               <p>Idem autor Mutii abbatis miram obedientiam ac, nisi Veteris Instrumenti par
                        exemplum ei astipularetur, pene incredibilem enarrat, dicens eum unico filio
                        non pepercisse, ut abbati obediret. Vna enim cum illo paruulo adhuc
                        monasterium ingressus, ut cęllulis dispararentur, sustinuit, et cum puer de
                        industria in conspectu eius increpitaretur, uerberaretur, miseris
                        acciperetur modis, neque lachrymis neque clamoribus eius moueri potuit, ut
                        uerbum unum proferret. Denique simulata in puerum indignatione abbas,
                        patientiam pariter obedientiamque Mutii quam maximo probaturus argumento
                        iussit, ut arreptum filium efferret et in proximum flumen suffocandum
                        iactaret. Nihil moratus ille unicum, ut mergeret, tulit. Sed quibus negocium
                        datum erat, cum ad ripam fluminis uentum esset, sese opponentes inhibuerunt.
                        Post hęc abbati reuelatur Mutium Abrahę patriarchę obedientię merito
                        comparandum dignumque, cui post se monasterii cura committeretur. Cum hoc
                        ita <pb n="2-514"/> sit, quis dubitat, quin prępositorum iussa perinde
                        seruanda sint ac Dei parique sedulitate adimplenda.</p>
               <p>Hinc et Lambertus, Traiectensis episcopus, cum inuidorum malignitate
                        episcopatu motus ad monasterium Scabolanense confugisset, monachalem seruans
                        uitę modum, et nocte quadam ad orandum a lectulo desiliens percusso pedibus
                        pauimento strepitum fecisset, abbas, eo quod silentii ea hora erat, quasi
                        subindigne id ferens uoce sublata ait, ut, quisquis illud culpę commisisset,
                        continuo ad crucem, exiret, non ante, quam diei crepusculum esset,
                        reuersurus. Crux autem ipsa extra monasterii septa sub duo errecta stabat.
                        Repente igitur Lambertus, sicut nudis pedibus adhuc et cilicio tantum
                        indutus erat, abiit, et hoc quidem brumę tempore, ut multi mirarentur,
                        quomodo algore contractus non expirasset. Mane semiuiuum reduxerunt, et
                        abbas ueniam petiit, affirmans nunquam se putasse hoc monachorum aliquem
                        facturum, nedum episcopum, ideoque ioco magis quam serio uerbum protulisse.
                        Hac tamen obedientię subiectione Lambertus meruit et in episcopatus sui
                        sedem restitui et tandem martyrio coronari.</p>
               <p>Non minus constantis, licet minus prudentis, obedientię est exemplum, quod
                        sequitur. Ioannes abbas eremique Scythi oeconomus ficus de Mareota<ref target="#d3e5328"/>
                  <note xml:id="d3e5328" ana="editor" resp="BG">*
                            corr. ex <q>Mareote</q>
                  </note> Lybię sibi muneri missas duobus
                        adolescentulis ad senem quendam procul in ulteriore deserto manentem
                        deferendas dedit. Quos, dum iter agerent, nubilosa circumdedit caligo, ita
                        ut, quo pergerent, nescirent. Per uastam igitur errando solitudinem diem
                        noctemque consumpsere, senis cęllula nusquam inuenta. Cumque diu expectati
                        non redirent, reperti sunt positis genibus animas efflasse, illibatis
                        ficubus, quas secum tulerant, siquidem inedia perire quam abbatis
                        pręuaricari mandatum maluerunt. Quam id recte, nescio, cum mandantis
                        uoluntas non eo tenderet, ut innocentes discipulos fame confici uellet et
                        escam, quam in manibus habebant, non gustare. Illi tamen stupendę cuiusdam
                        constantię prębuerunt exemplum. <pb n="2-515"/>Columbanus abbas Gallo
                        discipulo (cuius paulo ante mentionem fecimus) inobedientię crimen obiecisse
                        dicitur, quod ad Lignonem<ref target="#d3e5335"/>
                  <note xml:id="d3e5335" ana="editor" resp="BG">* corr. ex <q>Ligonem</q>
                  </note> fluuium
                        piscationem fecisset, quam ad fluuium Bruscam facere iussus fuerat. Gallus
                        autem, utrum in hoc an in illo fluuio piscaretur, nihil referre arbitratus,
                        dummodo opus, quod iubebatur, peregisset, tum demum aduertere animum coepit
                        secumque cogitare, quod ideo fortasse sine piscibus redisset, quia cuncta,
                        quę iussa fuerant, non plene fuisset executus. Itaque iterum tentata
                        piscatione multisque in illo, quod sibi assignatum fuerat, flumine captis
                        piscibus didicit mandati non rem solum, sed etiam uerba singula diligentius
                        esse perpendenda.</p>
               <p>Venerii quoque monachi obedientia non est silentio inuoluenda, cum et ipsa
                        plurimis documento esse possit. Hic solitarię uitę cupiditate ardens, inscio
                        abbate discesserat tuguriolumque sibi posuerat in deserto. Cęterum a sancto
                        Romualdo reprehensus, quod absque prępositi sui permissu monasterium
                        reliquisset ideoque casso et infructuoso labore ipsum cęlum uersus niti,
                        quandiu inobedientię premeretur grauitate, non distulit, quin statim ad
                        abbatem suum rediens et culpę ueniam rogaret et in solitudine uiuendi
                        copiam. Vtroque impetrato iam certiore promerendi spe Christo solitarius
                        seruiuit. Igitur ex beati Romualdi sententia et Venerii exemplo faciet,
                        quisquis ad districtioris uitę institutum non nisi eo, qui pręest, consulto
                        ac permittente transierit.</p>
               <p>Alterius nunc sexus exempla perpauca subiungam, ne modum excedat oratio.</p>
               <p>Elizabeth, regis filia, cuius sępe fecimus et sępe facturi sumus mentionem
                        (adeo una omnibus fere affluit uirtutibus) nolens ne in ipsa quidem mariti
                        domo suo uiuere arbitrio, Conradum, mendicum et religiosum senem, sibi
                        magistrum asciuerat, cuius imperio ac nutu in uiam Domini dirigeretur.
                        Igitur die quadam illo iubente, ut ad audiendum Dei uerbum ecclesiam
                        peteret, <pb n="2-516"/> marchionissę Mesenensis improuiso superuentu
                        prępedita ire omisit, ne, si tantam foeminam modo domi acceptam tam cito
                        reliquisset, parum honori habuisse uideretur. Non accepit excusationem
                        Conradus et, ut inobedientię culpam flagellis dilueret, mandauit. Continuo
                        illa positis uestibus, linea tantum tunica, quę nuditatem tegeret,
                        derelicta, ipso spectante tandiu se loris diuerberauit, donec idem, ut
                        cessaret, pręcepit. Minus obsequiosi animi argumentum edidisset, si tunc ad
                        ecclesiam, cum iussum fuerat, accessisset. Leui in re non obediuit, ut in
                        multo difficiliore se obedientem probaret.</p>
               <p>Euphrosina uirgo, Pafnutii Alexandrini filia (Smaragdus monachus dicta et
                        credita), quoniam illi multus in uultu decor inerat, quocunque se uerteret,
                        omnium in se oculos conuertebat. Hanc ob rem, ne fratrum mentes Deo intentas
                        pręsentia sua labefactaret, iussa est cęllulę suę ianuam ultra non egredi,
                        sed ibi humanis pariter diuinisque defungi officiis. Paruit non libenter
                        minus quam constanter, octo et triginta annos carcerem passa perpetuum. Tunc
                        tandem, quod foemina fuisset, deprehensum est, cum defunctę corpusculum de
                        more lauarent. O patientiam animi incredibilem, qua sustinuit tanto tempore
                        sexum uestibus, se cęllula tegere, ut et Christo seruiret et abbati
                        obtemperaret. Quanti autem meriti esset apud Deum, miraculo patuit. Frater
                        quidam cadauer osculatus, oculum, quem olim amiserat, integrum recepit. Illa
                        igitur, quę obediendo oculis omnium se subtraxerat, dum uiueret, mortua
                        postea solo tactu reparare errutos poterat.</p>
               <p>Hęc sunt perfectę consummatęque obedientię exempla, non seruilis, non
                        mercenarię, quarum alteram ellicit timor, alteram pręstat cupiditas. Neutra
                        laudatur, sed seruilis melior. Per hanc enim plerunque aditus fit ad istam,
                        de qua loquimur. Quę propria filiorum est, qui non tam patris reuerentur
                        seueritatem quam probitatem amant. Et uero obedientia, quę uenalis est,
                        nihil nisi lucrum sequi solet et siquando Ecclesię seruit, non amore uel
                        timore Dei ducitur, sed pensione pecuniaque, <pb n="2-517"/> quam seruiendo
                        capit. Itaque prauis auaritię solicitudinibus quasi stimulis furores
                        percita, non facile resipiscit nec peccata deuitat nec uirtutes amplectitur,
                        cum omne eius studium in parandis cumulandisque diuitiis sit. Hanc fugiamus
                        et ad illam, quam proposuimus, totis uiribus contendamus, ut ad paradisi
                        celsitudinem, unde per inobedientiam superbiamque eiecti fuimus, per
                        obedientię humilitatem ascendamus. <q>Omnis anima</q>, ut Apostolus inquit,
                            <q>potestatibus sublimioribus subdita sit. Non est enim potestas nisi a
                            Deo; quę autem sunt, a Deo ordinatę sunt. Itaque, qui resistit
                            potestati, Dei ordinationi resistit. Qui autem resistunt, ipsi sibi
                            damnationem acquirunt. </q>Idem alibi: <q>Obedite prępositis uestris et
                            subiacete eis! </q>Apostolorum quoque princeps Petrus:
                        <q>Adolescentes</q> — inquit — <q>subditi estote senioribus; omnes inuicem
                            humilitatem insinuate, quid Dominus superbis resistit, humilibus autem
                            dat gratiam.</q> Nequis pręterea impatientiam suam excusare possit
                        prępositi duritia asperitateque, idem alibi sit: <q>Serui, subditi estote in
                            omni timore dominis, non tantum bonis et modestis, sed etiam discolis.
                            Hęc est enim gratia, si propter Dei conscientiam sustinet quis
                            tristitias, patiens iniuste.</q> Prępositis uero Ecclesię recte
                        religioseque pręcipientibus ita obsequi debemus ut Deo. Ad illos enim
                        locutus est Dominus dicens: <q>Qui uos audit, me audit; et qui uos spernit,
                            me spernit. Qui autem me spernit, spernit eum, qui misit me. </q>Vetus
                        etiam Lex (ut in Deuteronomio legimus) nolentes obedire sacerdotis imperio
                        morte mulctandos deffiniuit. Et, si filius contumax et proteruus patris
                        iussa contempserit, lapidibus obrui iubetur. Per inobedientiam uxor Loth
                        uersa est in statuam salis, Onan, Iudę filius, a Domino percussus periit,
                        Datan et Abiron terrę hiatu absorpti sunt, Saul a Deo reprobatus et hostili
                        gladio traditus, Ahiel, Hierico urbis reędificator, una cum liberis
                        interiit, Amasias rex, cum obediuit, uicit, cum obedire noluit, uictus est.
                        Ac si forte quicquam aliquando iussum fuerit, de quo non ambigitur, quin
                        diuinę repugnet sanctioni, Deo potius quam <pb n="2-518"/> homini mos
                        geratur. Omnibus omnium mandatis Dei mandata pręferenda sunt. Neque ulla
                        alia causa prior potiorue esse debet, cur dignitate uel ętate pręstantibus
                        parendum sit, quam ut Deo placeatur Deoque seruiatur dicente Petro apostolo:
                            <q>Subiecti estote omni humanę creaturę propter Deum!</q> Postremo, ut
                        prophetę testimonio discas, quanti apud Deum momenti sit ista uirtus:
                            <q>Melior est obedientia</q> — inquit — <q>quam uictimę, et auscultare
                            magis quam oferre adipem arietum</q>.</p>
            </div>
            <div type="caput" n="4">
               <head>Caput IV / DE VERITATE COLENDA MENDACIOQVE FVGIENDO</head>
               <p>Hactenus de obedientia, nunc de ueritatis obseruatione nobis sermo erit. Quę
                        virtus cum omnibus conuenit, tum pręcipue religiosis. Alioquin, quomodo
                        Christi serui dicerentur, qui ueritas est, si mendaciis animum applicarent?
                        Aut quomodo Deo placere possent, si diaboli opera ęmularentur? Ille homicida
                        erat ab initio et in ueritate non stetit, quia non est ueritas in eo. Cum
                        loquitur mendacium, ex propriis loquitur, quia mendax est et pater eius.</p>
               <p>Vetus Testamentum summos ueri cultores habuit prophetas, qui quidem pro eo
                        asserendo uitę periculum adire non formidabant.</p>
               <p>Vir Del ille in Bethel nequaquam ueritus est Hieroboam regis pręsentiam, ut
                        prophetaret aduersus <pb n="2-519"/>sacerdotes excelsorum ab ipso
                        constitutor. Rex uero ira per citus protenta manu prophetantem comprehendi
                        iubebat. Et manus, quam protenderat, aruit, ita ut, quem ulcisci uoluerat,
                        continuo eundem pro instauranda manu supplex rogaret. Vsque adeo is, qui
                        uera prędicere ausus fuerat, ipso etiam rege tunc maior fuit: lędi non
                        potuit, lęsum sanauit.</p>
               <p>Micheas quoque propheta, cum de belli euentu, quod Achab et Iosaphat reges
                        contra Syrię regem parabant consuleretur, nihil ad gratiam est locutus.
                        Prędixit Israhelitici exercitus fugam et Achab regis necem, ipso audiente ac
                        pseudoprophetis e diuerso prospera omnia pollicentibus. Sed quoniam malis
                        inimica est ueritas, a Sedechia in maxillam percutitur, ab Achab in carcerem
                        truditur. Cum autem euenissent, quę prędixerat mendacium interiit, ueritas
                        mansit et qui uera uaticinanti manus intulerant, ab aduersariis cęsi poenas
                        dedere, ipse uinculis liberatus est.</p>
               <p>Zacharias, Ioiadę sacerdotis filius, ueritate, id est, Dei spiritu imbutus
                        non dubitauit Ioam, regem Iuda, palam arguere, quod patrię ritu relicto ad
                        idolorum cultum conuersus fuisset. Prophetantem in atrio domus Domini
                        lapidibus obruerunt. At uero Deo innocentis necem ulciscente ingentes
                        illorum copię a paucis Syris prostratę sunt, Ioas a seruis interfectus. Qui
                        autem pro ueritate mori non timuit, uitę ęternę pręmia recepit.</p>
               <p>Quoniam uero os, quod mentitur, occidit animam, iccirco Ananias, Azur
                        Gabaonitę filius, mendaciter prophetans per Hieremiam arguitur deuoueturque.
                            <q>Quia prophetasti</q> — inquit — <q>et non misit te Dominus, hoc anno
                            morieris. </q>Et eo ipso anno mendacium morte diluit.</p>
               <p>At etiam Hieremiam in Aegypto lapidatum dicit aliquis, licet uera
                        annunciaret. Cui breuiter respondebimus: <q>Preciosa in conspectu Domini
                            mors sanctorum, mors autem peccatorum pessima</q>. Ideo iustos occidi
                        permittit Dominus, ut beatificet; ideo malos, ut damnet.</p>
               <p>Multi pręterea ex prophetis extrema pati quam uera reticere pręoptarunt, cum
                        ob hoc a Deo <sic>dirigerenter</sic>
                  <pb n="2-520"/>, ut regum populorumque
                        uitia corriperent et eis poenas denuntiarent. Esaias in duas partes sectus
                        est, Hieremias lapidibus obrutus, Amos uecte per tempora transfixus. Alii
                        etiam sancti homines — fateor — talia passi sunt, sed de morte transierunt
                        ad uitam, de laboribus ad quietem. O pręoptanda supplicia, per quę
                        beatitudinis cumulus augeatur et quorum patientia Deo nos efficit chariores!</p>
               <p>Nequis tamen ad solos prophetas ueri obseruationem spectare arbitretur,
                        Achior, Ammonitarum ductor, ab Olopherne Bethuliam obsidente de Iudeorum
                        uirtute interrogatus, quod sentiebat, non dissimulauit, asserens
                        inexpugnabiles esse Deo ipsorum cum ipsis stante, nisi quando eo relicto ad
                        deos alienos declinassent. Ob hoc uinctus in Bethuliam mittitur, ut simul
                        cum illis, contra quos bellum erat, captus puniatur. Sed longe secus quam
                        ueritatis persecutores crediderant, euenit. Olophernes, qui nihil armis suis
                        resistere posse gloriabatur, foeminę mane interimitur, reliqui fugam petunt.
                        Achior vero uitę periculum euadens, nequid in se gentilitię falsitatis
                        resideret, etiam circumcisionem accepit. Qui ergo pro ueritate steterat,
                        salutem, qui contra nitebatur, necem et nece grauiorem ignominiam et utroque
                        acerbiora gehennę supplicia est consecutus.</p>
               <p>Post prophetas fidissimi ueri assertores extitere apostoli martyresque et
                        reliqui, qui eos imitati aut docendo aut reprehendendo, aut prędicando
                        nunquam quicquam locuti sunt uel metu uel odio uel gratia. Contempserunt
                        potentum minas, deriserunt tyrannorum supplicia, mortem ipsam subire non
                        recusarunt, dum pro ueritate starent, soli illi semper placere studentes,
                        qui ait: <q>Ego sum uia, ueritas et uita.</q> Hinc quidem multos leuissimi
                        etiam mendacii culpam sedulo cauisse accepimus.</p>
               <p>Theonas abbas in eremo Scythi nunquam mentitus dicitur, cum tamen tribus
                        milibus monachorum pręfuisset. Mirum est inter tantam multitudinem non
                        fuisse lingua lapsum. Hoc idem et Beonem abbatem in uita pręstitisse
                        tradunt. <pb n="2-521"/>Ac semper quidem illo mendacii genere abstinendum
                        est, quod in detrimentum uerti posse animarum, corporum, rerum. Cętera
                        leuiora sunt, nullum tamen - ut arbitror — culpa uacuum. Omnem quippe
                        simulationem, quantum a ueritate, tantum et a Deo abesse necesse est, cum
                        summa ueritas ipse sit. Interdum tamen simulare et dissimulare et mentiri
                        necessarium, cum scilicet vita res cadet, ut, nisi mendacium perpetretur,
                        aut grauius peccatum committendum erit aut maius bonum omittendum. Huiusce
                        rei subiiciemus exempla.</p>
               <p>Abraham, cum per spiritum nosset Sarrę, uxoris suę, pudiciciam, Domino
                        protegente, quocunque perrexisset, tutam fore, uitę tamen suę ob eius formam
                        improbos homines insidiaturos dubitans, sororem suam esse dicebat. Itidem et
                        Isaac, illius filium, de Rebecha, coniuge sua, pari imminente periculo
                        simulasse legimus neque propterea hunc vel illum ob hoc aliquando
                        reprehensum. Ea namque simulatione occasio uitabatur homicidii, et grauius
                        deliquissent, si uerum confitentes causam malis sęuiendi darent. Quę quidem
                        danda fuisset, nisi pudiciciam simul periclitari posse dubitassent, ne uitę
                        parcendo animę dispendium incurrerent. A mendacio sane excusantur, quoniam
                        consuetudo erat, ut quibus aliqua sanguinis intercedebat cognatio, fratres
                        et sorores inter se quandoque uocarentur. Sarra autem Abrahę ex patre neptis
                        erat, Rebecha autem Bathuel filia, qui Isaac frater patruelis fuit. Non
                        autem eos a simulatione defenderim, cum eo animo locutos constet, ut proprię
                        sorores crederentur, sed tam leuem noxam puto, ut primo statim conscientię
                        stimulo expungatur. Itaque etiam in necessariis delictis aliquo remorsu opus
                        erit, ut animus ipse et purior euadat et semper humilitatem seruet, dum non
                        insurgit ad excusandas (ut dicitur) excusationes in peccatis.</p>
               <p>Iacob etiam, cum benedictionem primogeniturę, iure quod emerat a fratre, sibi
                        debitam aliter uendicare non posset, primogeniti formam assimulat, patrem
                        decipit, benedicitur. Denique supplantatum se queritur <pb n="2-522"/> Esau
                        eiulatu magno, sed Iacob dolus minime imputatur quandoquidem nemini iniuriam
                        facit, qui suo utitur iure. Decepit patrem, inquies. Sed nisi decepisset,
                        bonorum sibi debitorum possessionem amisisset. Ita ergo decepit ut neminem
                        offenderet, et quod suum erat, acciperet. Non audeo dicere hoc commento eum
                        quicquam deliquisse, qui mox discedens, cum obdormisset, meruit uidere
                        scalam ad cęlum usque errectam, angelos ascendentes et descendentes, Dominum
                        summitati innixum, a quo non fraudis alicuius exprobrationem accepit, sed e
                        contrario terrę, in qua dormiebat, possidendę regnique per orbem propagandi
                        promissionem. Nunquid peccauerat, qui ita remunerabatur? Neque tamen ipsum
                        non simulasse dicere possumus, cum hędinis pelliculis Esau fratris
                        pilositatem effingeret, neque non mentitum, cum se esse ipsum Esau
                        responderet. Sed ista ita dispensantur, ut non uitium iudicentur, sed
                        mysterium. Et si mysterium non essent, procul dubio delicti aliquid
                        haberent, sed — ut reor — in tali casu non cauendi propter commodorum, quę
                        iure quęrebantur, magnitudinem atque fructum.</p>
               <p>Ioseph apud Pharaonem in Aegypto primo loco habitus fratres, a quibus
                        uenditus fuerat, eo uenientes, ut frumenta emerent, se non agnoscere ipsis
                        incognitus fingit obiectoque, quod exploratores essent, in carcerem
                        compulit. Deinde de carcere eductis iurat (per salutem Pharaonis) non
                        abituros inde, nisi minimum fratrum Beniamin, quem domi cum patre relictum
                        dixerant, adduci facerent, quasi hoc experimento deprehensurus, utrum terram
                        exploratum uenissent an parandę annonę a patre missi. Et tamen omnes mox
                        abire permisit pręter unum, quem pro obside tenuit secum. Postremo reversos
                        una cum Beniamin, cypho suo argenteo in sacco eius clam indito, furti
                        insimulauit. Nunc ergo quęritur, an illi tunc licuerit his ex industria
                        confictis circumuentionibus uti. Et uidetur licuisse, cum eo spectarint, ut
                        poenitudinem ellicerent, per quam ipsi saluarentur, qui in fratrem
                        peccauerant. Vnde toties uexati <pb n="2-523"/> dicunt: <q>Merito hęc
                            patimur, quia peccauimus in fratrem nostrum.</q> Haud ita doluissent, si
                        se ille repente prodidisset. Qui postquam eos animo angi uidit, palam facit
                        se, iniuriam omnem remittit, singulos exosculatur et, ut cum patre totaque
                        familia ad se in Aegyptum transmigrare maturent, persuadet. Eos, cum
                        aduenissent, alulit, possessione terrę optimę donauit, bonis multis affecit.
                        Euacuata est igitur mendacii culpa finis merito, dum per illam Ioseph eis
                        plurimum prodesse nititur, a quibus grauissime offensus fuerat.</p>
               <p>Aegyptię obstetrices iussę pręfocare mulierum Hebrearum mares pueros
                        obtemperaturas se Pharaoni monstrabant nec tamen obtemperauerunt. Et quoniam
                        non morerentur puerperia, accusatę respondent ipsas Hebreas obstetricandi
                        artem callentes, antequam se ad illas applicuissent, parere solere.
                        Maluerunt mendaciunculo isto uti quam crudeli regi pręstare obsequium.
                        Quamobrem dicit Scriptura: <q>Quia timuerunt obstetrices Deum, ędificauit
                            eis domos</q>. Per quas alii temporalia, alii ęterna bona illis repensa
                        intelligunt. Quicquid tamen horum sit, mercedem meruit pietas etiam mendacio
                        uelata.</p>
               <p>Raab meretrix, certa Israhelitas Iosue duce urbem Hierico, in qua erat,
                        funditus euersuros, exploratores eorum domi receptos non prodidit, quin immo
                        operuit lini stipula et quęrentibus abisse dixit. Cumque Hierico solo ęquata
                        omnes passim trucidarentur, ipsam cum suis omnibus intactam reliquerunt.
                        Insuper in tribu Iuda recipi meruit, Salmoni, uni ex principibus, iuncta.
                        Nisi hoc mendacio hospites suos texisset, una cum reliquis interisset, et
                        nisi seruandę pietatis causa illi mentiri licuisset, ad tam pręclarum
                        coniugium infamis mulier nunquam peruenisset, ut inter illas censeretur, de
                        quibus per successionis lineam nasci uoluit Dei filius Iesus Christus.</p>
               <p>Mendacium Gabaonitis attulit salutem, sed abstulit libertatem. Dederat illis
                        Iosue in castris Galgalę iusiurandum, quod uitę illorum parceret, ratus eos
                            (quemadmodum<pb n="2-524"/> ipsi referebant) gentem magis longinquam
                        esse quam quę Terrę promissionis finibus concluderetur. Mox falsos fuisse
                        deprehendens, uiuere quidem permisit, sed calones lixasque constituit
                        redactor in seruitutem. Quod si seruari promissum debuit, ne illi cum aliis
                        perderentur, non frustra composite pellacique sermone usi sunt. Quod autem
                        seruari debuerit, ex secundo Regum uolumine apparet, ubi dicitur ideo iam
                        trium annorum fame laborare populum. Israhel, qui rex Saul Gabaonitas contra
                        fidem, quam a Iosue acceperant, interfecisset. Sed si pręceperat iampridem
                        Dominus omnes gentes illas internitione deleri, cur solis deinde mendacibus
                        parci uoluit? Quod scilicet nulli obesse, sed tantum sibi prodesse mendacio
                        quęsierant. Ac ne omnino impune mentitos crederes, mancipiorum more
                        seruierunt.</p>
               <p>Dauid secundum cor Dei electus, capitalem Saulis odium declinans, cum Noben
                        peruenisset, finxit se a rege missum et decepto Achimelech sacerdote panes
                        ab eo accepit ensemque Golię Gethei, quem ipse ex prouocatione interemerat.
                        Inde pergens uenit ad Achim, Getheorum regem, et periculum ueritus insaniam
                        simulauit dimissusque abiit. Vtrunque dolum summa excusat necessitas:
                        sacerdote illusit, ne inedia periret, regi, ne gladio.</p>
               <p>Iterum ad Achim fugiens cum suis benigne admodum est receptus. Et cum e
                        Philistinorum pagis predas ageret, uiros ac mulieres internitione tollens,
                        ne res ad regem referri posset, ita illi uerba dabat, ut crederet ipsum mala
                        Israhelitis inferre. Et hoc profecto dignum uenia mendacium, quo se quoque
                        tueri et idolatras potius quam fideles offendere fas erat, dicente Domino:
                            <q>Disperdite nomina eorum de locis illis!</q>
               </p>
               <p>Idem Absalone filio persequente, cum a Hierosolymis fugeret, negocium dedit
                        Chusi Arachitę, ut Absaloni adherens Achitophelis, ducis eius, consilia
                        sugillaret. Cum ergo Achitophel sententiam diceret, Chusi intercessit et
                        clandestino per internuncios egit, ut regem subtraheret periculo. Quantum
                        autem Chusi <pb n="2-525"/>simulata amicicia Absalonem fallendo peccarit,
                        cum aliter piissimum regem seruare non posset, Scriptura testatur dicens:
                            <q>Domini nutu dissipatum est consilium Achitophelis utile, ut induceret
                            Dominus super Absalonem malum.</q> Quis <sic>igutur</sic> Chusi factum
                        accuset, si Dominus non reprehendit?</p>
               <p>Quid mulier illa, quę extento super os putei uelamine finxit se ptisanas
                        siccare et nuncios David ibi latentes Absalonis seruis insequentibus non
                        indicauit, sed gustata aqua illos festinanter abiisse respondit? Debuitne,
                        quod res erat, non dissimulare et innocentes prodere interfecturis? Nonne
                        magis Deum offendisset, dum uerum dicit, pios neci exponendo, quam dum
                        falsum, a periculo liberando? Mea quidem sententia minus displicet, si modo
                        displicet, pietate mixta simulatio quam ueritas cruidelitate. Vtrunque tamen
                        autoris fine intentioneque metiendum est.</p>
               <p>Salomon, regum sapientissimus, in re dubia sententiam laturus, non nisi
                        simulationis usurpatione inuestigauit ueritatem. <q>Afferte mihi gladium</q>
                        — inquit — <q>et diuidite infantem uiuum in duas partes, et date dimidiam
                            partem uni et dimidiam alteri!</q> Tunc inter altercantes prodit pietas
                        matrem, impietas alienam. Et non fuit diuisus puer, ut rex callide
                        simulateque iusserat, sed integer ac uiuus datus matri, ut in animo
                        proposuerat. Et hoc sapientia, non mendacium fuit. Sic enim dicitur: <q>Et
                            audiuit omnis Israhel iudicium, quod iudicasset rex, et timuerunt regem,
                            uidentes sapientiam Dei esse in eo ad faciendum iudicium.</q> Hęc quidem
                        indagandi ueri ratio usitatior nec tolerabilis tantum, uerum etiam probata,
                        sed non ita et decipiendi.</p>
               <p>Quis tamen Iudit uiduę sutelas dolosque et mera mendacia audet accusare,
                        quibus patriam obsidione, Iudeam omnem, hoc est, Dei populum seruitutis
                        periculo liberauit? Omnibus se ornamentis comit, et Dominus auget illi formę
                        decorem orisque uenustatem, ut trahere possit Leuiathan hamo. Egressa ergo
                        occurrit exploratoribus. Et: <q>Filia sum Hebreorum</q> — inquit — <pb n="2-526"/>
                  <q>ideo ego fugi a facie eorum, quoniam futurum agnoui, quod dentur uobis in
                            depredationem</q>. Denique Olopherni se indicaturam pollicetur, quo
                        aditu sine suorum pernicie capiat ciuitatem. Postremo cum ipso oollocuta
                        sermone, promissis, uultu fallit atque eundem, quem adorauerat, cuius se
                        ancilla dixerat, captata occasione incautum interemit. Nemo illi dolos uitio
                        uertit, factum omnes laudibus extulerunt. Summus ipse sacerdos Ioachin cum
                        magno presbyterorum comitatu de Hierusalem Bethuliam uenit, ut faciem eius
                        uideret, cuius famam admirabatur. Quid multa? Omnes uni foeminę gratias
                        agere et eius uirtute beneficioque salutem, quam iam desperauerant, se
                        consecutos palam fateri, nihil laudis, nihil glorię omittere, quod magno
                        fortique animo dignum esset. Tot igitur bona illo figmento comparata sunt,
                        quot sine illo mala secutura erant. Quis enim tot milibus Assyriorum, tantis
                        armatorum copiis aperto Marte resistere ualuisset? Et ecce, qui multas iam
                        gentes urbesque uno impetu subiugauerant, unius mulieris fraude capti
                        succubuerunt. Et cum id Dei uoluntate auxilioque factum nemo neget, certe
                        sic imponere impio non illicitum fuit.</p>
               <p>Ac ne hoc simulandi fingendique genus ueteribus tantum (ut multa) non
                        ratione, sed indulgentia permissum fuisse putetur, uideamus, an etiam nouis
                        et Euangelica perfectione excultis hominibus licuerit aliquando simulasse.</p>
               <p>De Paulo apostolo in Actis relatum legimus, quod cum Timotheum discipulum,
                        cum matre Iudeus esset, propter Iudeos circumciderit, tum quod sibimet in
                        Cenchris nazareorum more caput totonderit, demum quod Hierosolymis Iacobi
                        apostoli et seniorum consilio atque persuasu, ne uideretur discessionem
                        docere a Lege Iudeisque fidelibus prohibere circumcisionem, quibusdam
                        nazareis secum assumptis una purificatus templumque ingressus sit ac tandiu
                        cum illis fuerit, donec tonsis de more crinibus uota perficerent
                        sacrificiumque offerrent. <pb n="2-527"/>Hoc quidem multi pię simulationi
                        adscribunt, sed ego magis Augustino assentior, qui ait: Diebus illis
                        intermediis, qui inter Christi ascensionem et Euangelii uulgationem fluxere,
                        ueniam hanc Iudeis ad fidem uenientibus datam, ut simul etiam legalia
                        tenerent, si uellent; non autem ita et conuersis ex gentilitate, ne sibi
                        circumcisionem quoque necessariam esse suspicarentur. Ne uero Lex ipsa cum
                        idolatria pariter execrabilis uideretur, noluerunt utranque eodem tempore
                        relinquendam iubere. Lex igitur paulatim ostendente se gratię plenitudine
                        est euacuata. Idolatriam uero statim, reppellendam iudicarunt, ut constaret
                        alteram Dei opus fuisse, alteram diaboli. Sic ista omnia, quę dicta sunt,
                        Paulum non simulate, sed licenter, ut Iudeum inter Iudeos egisse credimus
                        omnibusque omnia factum, ut omnes lucrifaceret. Intantum autem gentiles a
                        Legis obseruatione prohibuisse, ut ad Galatas scriberet: <q>Ecce ego Paulus
                            dico uobis, quoniam, si circumcidamini, Christus uobis non proderit.</q>
                        Et de Tito discipulo: <q>Sed neque Titus</q> — inquit — <q>qui mecum erat,
                            cum esset gentilis, compulsus est circumcidi</q>. Quin etiam principem
                        apostolorum Petrum aliquando ausus est reprehendere, quod ex gentibus
                        fideles iudaizare fecisset. <q>Cum</q> — inquit — <q>uenisset Petrus
                            Antiochiam, in faciem ei restiti, quia reprehensibilis erat. Prius enim
                            quam uenissent quidam ab Iacobo, cum gentibus edebat. Cum autem
                            uenissent, subtrahebat et segregabat se timens eos qui ex circumcisione
                            erant. Et simulationi eius consenserunt cęteri Iudei, ita ut Barnabas
                            duceretur ab eis in illam simulationem. Sed cum uidissem, quod non recte
                            ambularent ad ueritatem Euangelii, dixi Cephę coram omnibus: Si tu, cum
                            Iudeus sis, gentiliter uiuis et non Iudaice, quomodo gentes cogis
                            iudaizare? </q>Quod certe Paulus nequaquam dixisset, si etiam ipse ea,
                        quę supra dicta sunt, per simulationem et non per licentiam potius
                        peregisset, Iudeorum saluti consulens, sed gentiles, ne eadem facerent,
                        coercens.</p>
               <p>Postquam autem satis omnibus notificatum est ueteres cerimonias legumque
                        sanctiones signa figurasque <pb n="2-528"/> fuisse futurorum, quę in Christo
                        impleta sunt, coeptum est infidelitati ascribi, siquis ea adhuc seruaret,
                        ueluti qui uenturum et nondum uenisse Christum asserat, quod Iudaicę
                        proprium perfidię est.</p>
               <p>Sed quid de ista Petri simulatione dicemus? Reprehensibilem eam fuisse non
                        nego. Quis enim sum, ut Paulo contradicam, cum pręsertim neque Petrum illi
                        contradixisse constet. Sed tamen facile uenia dignam tunc extitisse non
                        dubito, cum adhuc Moysi lex apud Iudeos in Christo credentes non illicite
                        uigeret. Postea uero neque propter Iudeos neque propter gentiles in fide
                        quicquam simulandum fuit, cum tandem non simulatio, sed error dici debuit,
                        quicquid iam peruulgatę officeret ueritati.</p>
               <p>Cęteris autem in rebus etiam apostolicis ac sanctis uiris ac mulieribus
                        simulare, fingere, mentiri summę interdum pietatis ingentisque prudentię
                        fuit.</p>
               <p>Diuus Hieronymus ad Rusticum monachum scribens testatur uidisse se in Aegypto
                        adolescentem, cum stimulis libidinis resistere atque obniti posse iam
                        desperasset, abbatis solerti simulatione seruatum. Dicam - inquit — quod in
                        Aegypto uiderim. Gręcus adolescens erat in coenobio, qui nulla continentia,
                        nulla operis magnitudine flammam poterat carnis extinguere. Hunc
                        periclitantem pater monasterii hac arte seruauit: Imperat cuidam uiro graui,
                        ut iurgiis atque conuitiis insectaretur hominem. Qui post irrogatam iniuriam
                        primus uenit ad querimoniam. Vocati testes pro eo loquebantur, qui
                        contumeliam fecerat. Flere ille coepit contra mendacium, nullus alius
                        credere uerę ueritati. Solus pater defensionem suam callide studuit
                        opponere, ne abundantiori tristitia absorberetur frater. Quid multa? Ita
                        annus ductus, quo expleto interrogatus adolescens super cogitationibus
                        pristinis, an adhuc aliquid molestię sustineret. Papę — inquit — uiuere mihi
                        non licet, et fornicari libet? Num, quęso, consultius meliusve fecisset
                        abbas nihil tale confingere et discipulo, in ęternę mortis discrimen ruenti
                        non subuenire, <pb n="2-529"/> cum pręsertim nullo alio remedio ab imminenti
                        pernicie eximi potuerit?</p>
               <p>At neque Archebii quidem, sanctissimi uiri, simulatio improbanda, qui in
                        quadam Nili insula inter solitarios et ipse solitariam uitam ducens, siquis
                        eo accessisset eiusdem propositi cupiditate accensus, ei suum ipse
                        domicilium cum utensilibus cedebat, ne qua cęllulę construendę quęrendęue
                        supellectilis difficultate uictus abiret. Ac ne forte illum, quod
                        offerebatur, accipere pudor impedisset, certum sibi ac deliberatum esse ad
                        alia transmigrare loca mentiebatur. Et tantisper inde secedens, donec
                        impensas compararet, reuersus alteram sibi cęllam non paruo cum labore
                        ponebat. Hac ille simulatione usus officio fungebatur uerę charitatis, eos
                        in Dei seruitio pia circumuentione retinens, quos forte necessitas dilabi
                        compulisset, multoque plus lucri largiendo faciebat quam detrimenti
                        mentiendo. Et sapientis erat modico damno magnam utilitatem quęrere.</p>
               <p>Illius quoque abbatis laudatur mendacium, qui (ut Cassianus tradit) Simeoni
                        monacho prospexit, ut in proposito uitę perfectioris perseueraret. Hic
                        nuperrime ex Italię partibus ad Aegypti solitudinem se contulerat, nullius
                        exercitii gnarus, pręterquam Latinos libros transcribendi, quorum illis in
                        locis usus nullus erat. Senior igitur fingit olim quęsisse se, qui sibi
                        Pauli Epistolas Latino charactere conscriberet, uolens ear (ut aiebat)
                        muneri mittere fratri in cohorte Latina militanti Latinique sermonis non
                        ignaro, ut aliquid de Scripturis diuinis habeat, quo sese etiam inter
                        militię labores utiliter occupet. Hac itaque simulatione illum ad scribendum
                        compellens, et quę operi et quę <sic>uite</sic> necessaria erant, dedit tum
                        ocio subtrahens adolescentem, tum penurię eius mercedis occasione
                        succurrens. Nisi sic abbas finxisset, Simeon ipse uel cogitationibus per
                        inertiam expugnatus, uel inopia superatus diu ibi manere non potuisset.
                        Neque enim puduit accipere, quod offerebatur pro labore. Puduisset autem, si
                        nihil agenti ultro impenderetur. <pb n="2-530"/>Quid Abrahę, celebratissimi
                        inter Aegyptios anachoretas uiri, simulatio, quantę erga proximum
                        charitatis, quantę miserationis fuit? Posito quippe monachali habitu
                        secularia sumpsit indumenta, ne posset agnosci. Et peregre profectus,
                        neptim, quam iuxta se nutriens diu sanctorum operum sociam habuit, diaboli
                        tandem latrocinio sublatam anxie perquisiuit. Illa enim iuuenis cuiusdam
                        libidini semel consentiens criminisque conscia patrui conspectum ferre non
                        ualens, clam ad urbem effugerat et iam desperatione quadam corpus uulgando
                        pecuniam demerebat. At senex, obi tandem illam conuenit, notam incognitus
                        aliquandiu considerauit ac deinde in colloquium euocatam, cum se
                        prodidisset, flens exhortatus est, ut secum rediret. Rediit et multa uitę
                        districtione commissa diluens cum ipso pariter sanctorum collegio meruit
                        annumerari. At nisi Abraham alieno se amictu occuluisset, fama aduentus sui
                        pręnuncia, ut qui ubique celebris erat, illam exterruisset et uel fugam uel
                        latebram petere coegisset. Alium ergo se finxit, ut amissam inueniret, et
                        non alium se dixit, ut inuentam secum reduceret, reductam sanctificaret.
                        Quanti igitur fructus tunc simulasse fuit, liquido sciemus, si
                        perpenderimus, quanti econtra damni non simulasse fuisset.</p>
               <p>Postremo fingi aliquid etiam sine ulla culpa posse quis dubitat, quando
                        quidem Veritas illa, in quam nullum prorsus uitium cadere potest, in
                        Euangelio fingere dicitur: <q>Et ipse</q> — inquit — <q>se finxit longius
                            ire. Et coegerunt illum dicentes: Mane nobiscum, quoniam aduesperascit
                            et inclinata est iam dies.</q> Sed talis hęc Domini erga Discipulos
                        fictio, qualis et illa quondam erga Abraham tentatio. Ille tentatus est, an
                        obediret Deo, isti, an hospitalitatem seruarent; non quis Deus futura
                        nesciat, sed ut nos habeamus virtutum exempla. Huiusce rei causa fingere ac
                        simulare patribus prępositisque proprium atque usitatum, dum iuniorum animos
                        probare student dumque probatos cęteris ad imitandum exibent. Non sunt
                        igitur hę fictiones mendacii, sed ueritatis.<pb n="2-531"/> Neque enim
                        aliter iis mores hominum ingeniaque experimur quam artifex experiri solet
                        indice lapide aurum argentumue, ut, quale sit, cognoscatur et experimento
                        ueritas ipsa pateat.</p>
               <p>Quidam etiam obtegendę sanctitatis causa simulationis latebram subiere, ne
                        forte honorati placerent sibi et pro inani gloria ueram amitterent.</p>
               <p>Nicolaus cognomento Peregrinus, natione Gręcus, in oppido Apulię Theano
                        seminudus incedens et crucem ligneam manu pręferens “Kyrie, eleyson”
                        clamitabat. Eo clamore puerorum turbam excitabat et hoc ipsum iteratis
                        uocibus, ut secum decantarent, innuebat. Excogitauerat utique, quemadmodum
                        et stultus hominibus appareret et a laudibus Dei non cessaret. Qua insanię
                        simulatione tantum placuit, ut Deo donante defuncti cadauer multorum
                        langores tactu sanaret.</p>
               <p>Fuisse etiam Alexandrię quendam Marcum Solonem nomine, qui se stultum fingens
                        nudus incedebat, operibus intentus charitatis. Cum enim humanum labore
                        uictum quęreret, quidquid in diem sibi superesset, indigentibus erogabat.
                        Cumque iam sedecim annos in hac simulatione perdurasset, postremo adiuratus
                        manifestauit se aliquando monachum fuisse, sed libidini deditum annos
                        quindecim in concubinatu perseuerasse tandemque ad poenitentiam conuersum
                        decreuisse tantundem temporis seruire Christo, quantum diabolo seruierat.
                        Atque mox uita functus est et in sanctorum numero habitus. Tali ergo
                        simulatę insanię humiliatione, mundi sapientibus pręferri ac supra cęlum
                        inter angelos meruit collocari.</p>
               <p>In Thebaidis monasterio, quod Sancti Hieremię nuncupabatur, fuisse uirginem
                        quondam memorię proditum est, quam omnes reliquę mentis impotem
                        existimabant. Danieli autem abbati reuelatum, quod fatuum Dei sapientius
                        esset hominibus; proinde ad eam uisendam illum perrexisse. At ipsam, cum se
                        deprehensam uidisset, clam abiisse, schedula postibus monasterii affixa, in
                        qua scriptum erat: Quicquid in uos peccaui remittite atque <pb n="2-532"/>
                        in Domino ualete! Quęso, si dementię simulatio illi crimini dari debet,
                        quomodo cęteris, quę ibi erant, sanctior Dei reuelatione iudicaretur?
                        Profecto simulatio ista conseruatio summa humilitatis erat, non culpa.</p>
               <p>Sed neque illis figmenta obfuerunt, quas uirorum nominibus tegumentisque
                        sexum aliquando cęlasse constat, cum id ea ratione egerint, ut commodius
                        Christo, quem nihil latet, deseruirent.</p>
               <p>Eugenia, Philippi consulis filia (Eugenius credita) etiam abbatis officio
                        defungi Alexandrię meruit. In eadem urbe Euphrosina uirgo, sub Smaragdi
                        nomine latens, monachi uitam duxit. Sic Marina Marinus, Theodora Theodorus,
                        Pelagia Pelagius credita, inter uiros pręstiterunt sanctitate, sexu
                        occultato. Finxerunt se esse, quod non erant, ut essent, quod esse
                        debuerunt, nihil omittentes quod ad perfectę consummatęque religionis cultum
                        pertineret.</p>
               <p>Hęc sunt quidem iustę atque interdum etiam, ut diximus, necessarię fingendi
                        ac mentiendi causę. Cętera uero mendaciorum genera perniciosa mortiferaque
                        habentur. Sicuti fuit mendacium Gezi, pseudoprophetarum, Ananię et Saphirę,
                        pontificum in Euangelio et phariseorum et his similium; simulatio quoque ac
                        dolus Ioab in Abner et Amasam, Triphonis in Ionatham et in Antiochum,
                        Ismahelis in Godoliam, Andronici in Oniam, Iudę in Dominum.</p>
               <p>De talibus dicitur: <q>Simulatores et callidi prouocant iram Dei.</q> His et
                        Propheta imprecatur dicens: <q>Disperdat Dominus uniuersa labia dolosa!</q>
                        Et iterum: <q>Qui loquuntur pacem cum proximo suo, mala autem in cordibus
                            eorum, da illis secundum opera eorum et secundum nequitiam adinuentionum
                            ipsorum!</q> In Exodo quoque pręcipit Dominus: <q>Non suscipies uocem
                            mendacii nec iunges manum tuam, ut pro impio dicas falsum
                        testimonium!</q> Et in Leuitico: <q>Non mentiemini nec decipiat unusquisque
                            proximum suum! </q>In Deuteronomio: <q>Testis falsitatis conuictus
                            plecti talione iubetur, ut, quod in alterum molitus sit, ipse ferat.
                        </q>Vnde Salomon in <pb n="2-533"/>
                  <q>Prouerbiis: Falsus testis</q> — inquit
                        — <q>non erit impunitus, et qui loquitur mendacia, peribit.</q> Et rursum:
                            <q>Qui congregat thesauros lingua mendaci, uanus et excors est et
                            impigetur ad laqueos mortis. </q>Ideo eo uitio inquinari ueritus Deum
                        deprecatur dicens: <q>Vanitatem et uerba mendacia longe fac a me!</q> Et
                        ante illum Dauid: <q>Ne auferas de ore meo uerbum, ueritatis
                        usquequaque!</q> Hieremias autem propheta, quo ipsa maligni impostoris
                        dolositas illi, non aliis noceat, pręmonet, ut caueamus, et clamat:
                            <q>Unusquisque se a proximo suo custodiat et omni fratri suo non habeat
                            fiduciam! Quia omnis frater supplantans supplantabit, et omnis amicus
                            fraudulenter incedet, et uir fratrem suum deridebit, et ueritatem non
                            loquetur. Docuerunt enim linguam suam loqui mendacium, ut inique
                            agerent, laborauerunt. Sagitta uulnerans lingua eorum, dolum locuta est.
                            In ore suo pacem cum amico suo loquitur, et occulte ponit ei insidias.
                            Nunquid super his non uisitabo, dicit Dominus, aut in gente huiuscemodi
                            non ulciscetur anima mea? </q>Vis scire, quomodo ulciscatur uel qualiter
                        uisitet, Apocalypsim lege: <q>Et omnibus mendacibus</q> — inquit — <q>pars
                            eorum erit in stagno ardenti igne et sulphure, quod est mors
                        secunda</q>. Breuiter idem in psalmo expressum est: <q>Perdes omnes, qui
                            loquuntur mendacium</q>. Cuius rei haud ignarus Apostolus ad Ephesios,
                        ne forte in tantam incidant perditionem: <q>Deponentes mendacium</q> —
                        inquit — <q>loquimini ueritatem unusquisque cum proximo suo, quoiam sumus
                            inuicem membra</q>. Et ad Colossenses: <q>Nolite mentiri inuicem!</q>
                        Saluator etiam noster ad apostolos: <q>Simplices estote sicut columbę</q>.
                        Et: <q>Si oculus tuus fuerit simplex, totum corpus lucidum erit</q>. Et:
                            <q>Nisi efficiamini sicut paruuli, non intrabitis in regnum cęlorum.</q>
                        Siquidem et cordis simplicitate et oris ueritate nobis opus est, ut eo
                        felicitates perueniamus, ubi nullus fraudi, nullus fallacię restat locus,
                        ubi misericordia et ueritas obviauerunt sibi. Quas duas uirtutes Salomon
                        etiam coniungens partiter colendas docet: <q>Misericordia</q> — inquit —
                            <q>et ueritas te non deserant! Circumda eas gutturi tuo et describe in
                            tabulis cordis tui, et inuenies gratiam <pb n="2-534"/> et disciplinam
                            bonam coram Deo et hominibus. Misericordia et ueritas pręparant bona.
                            Misericordia et ueritate redimitur iniquitas, et in timore Domini
                            declinatur a malo.</q> Demus operam igitur et enitamur, ut illo digni
                        simus elogio, quod in Malachia legimus: <q>Lex ueritatis fuit in ore eius,
                            et iniquitas non est inuenta in labiis eius.</q>
               </p>
            </div>
            <div type="caput" n="5">
               <head>Caput V / DE MANSVETVDINE ANIMI</head>
               <p>Nunc de his dicemus, qui auersis ab omni asperitate animis mites mansuetique
                        uixerunt, affectum ita moderantes, ut uel nunquam in alterum commoti sint
                        uel adeo temperate, ut non deliquerint. Obseruarunt enim pręceptum illud:
                            <q>Irascimini, et nolite peccare!</q>
               </p>
               <p>Mansueti igitur iracundique exempla primi ab homine geniti Abel et Cayn nobis
                        exibuerunt. <q>Respexit</q> — inquit — <q>Dominus ad Abel et ad munera eius,
                            ad Cayn autem et ad munera eius non respexit</q>. Humilia enim respicit
                        et alta a longe cognoscit. Hinc ergo Cayn inuidię stimulis actus et furore
                        fremens, fratrem, cuius mansuetudinem imitari debebat, interemit. Itaque
                        sine causa in fratrem iratus, Dei in se iram magis prouocauit et a Deo
                        maledictus fuit.</p>
               <p>Mitis Noe in arca seruatur, superbi diluuio pereunt. Sic et Pharao in Mari
                        Rubro mergitur, Moyses saluatur, <pb n="2-535"/> cuius mansuetudo tunc
                        egregie apparuit, cum pro eis, qui sibi insultauerunt, Deum est deprecatus.
                        Vnde dicitur: <q>In fide et lenitate ipsius sanctum fecit illum.</q>
                        Pharaonis autem obdurationem grauissimis quidem flagellis mollescere potuit,
                        nec ante ipse sęuire desiit quam uiuere.</p>
               <p>Iacob fratrem suum Esau, capitali odio sibi infensum, se illi submittendo
                        mitigauit. Occurrentem in Galaad septies in terram pronus adorauit, munera
                        obtulit, dominum suum appellauit. Iccirco, quem ille perdere cogitauerat,
                        amplexatus osculatusque est adeo tenere, ut fleret. Itaque magnum interdum
                        odium magna frangit mansuetudo et ira alterius alterius humilitate
                        coercetur.</p>
               <p>Ioseph quoque, mitissimi ingenii adolescens, in cisternam a fratribus
                        deiicitur et externis in seruitutem uenditur. Et tamen eos, a quibus talia
                        passus fuerat, benigne suscipit, large educat, non malum pro malo reddens,
                        sed uincens in Bono malum. Irasci enim nescit mansuetus, et benefacere iis
                        etiam, a quibus offensus est, nouit.</p>
               <p>Dauid Saulis toties in se repetitum furorem non uindicando, sed parcendo
                        leniebat et, quem nullo officio, ne rursum indignaretur, mouere potuit, eius
                        in regno successor fieri meruit. Qui ergo persequebatur innocentem, hostium
                        gladiis occubuit. Qui uero persecutori suo manum inferre noluit, regnauit.
                        Proinde iure suo, dum oraret, dixit: <q>Memento, Domine, Dauid et omnis
                            mansuetudinis eius!</q>
               </p>
               <p>Saluatoris nostri ac Domini mansuetudo maior est quam ut uerbis explicari
                        queat. Neminem ad se in ueritate uenientem repellit aut sine beneficio
                        dimittit, turbas docet, paruulos suscipit, pauperes eligit, ęgrotos uisitat
                        ac sanat, proditoris osculum non refutat, uincientibus se et cędentibus non
                        repugnat, pro crucifixoribus suis orat. Mansuetissimus Agnus ad uictimam
                        currit: maledicitur, et tacet, irridetur, et sustinet. Quamobrem se nobis in
                        exemplum prębens clamat: <pb n="2-536"/>
                  <q>Discite a me, quia mitis sum et humilis corde, et inuenietis requiem
                            animabus uestris;</q> requiem in terra, requiem in cęlo dicente
                        Propheta: <q>Mansueti hęreditabunt terram, et delectabuntur in multitudine
                            pacis</q>.</p>
               <p>Apostoli quoque reliquique Discipuli, iugum suaue et onus leue Domini
                        circumferentes, dum Euangelium <sic>predicarent</sic>, persecutorum
                        immanitatem patiendo, non contendendo uicerunt. Flagellis cędebantur, et
                        ibant a conspectu concilii gaudentes, quoniam digni habiti sunt pro nomine
                        Iesu contumeliam pati. Et impletum est illud Esaię uaticinium: <q>Et addent
                            mites in Domino lętitiam, et pauperes homines in sancto Israhel
                            exultabunt.</q>
               </p>
               <p>Multorum pręterea, qui hos secuti sunt, placidę mentis facilitatem etiam
                        bestię cognouerunt, neque tactum illorum formidantes neque recusantes
                        imperium.</p>
               <p>Clotario, Britannorum rege, uenationi indulgente aper a uenatoribus actus ad
                            Deicolam<ref target="#d3e5681"/>
                  <note xml:id="d3e5681" ana="editor" resp="BG">* corr. ex <q>Deicolum</q>
                  </note> abbatem confugisse
                        perhibetur. Et ob eo conseruatus, syluestre animal tutiorem se in Deicolqę
                        sinu putauit quam si syluas fuga petiisset, pręsagio quodam lenitudinis
                        pietatisque eius. Qui insequebantur, pepercere beluę ob reuerentiam uiri,
                        non ausi eam lędere, quę sese fidei commiserat sancti.</p>
               <p>Marianus quoque, Bituricensis coenobii monachus, bubulci officio defungi non
                        dedignatus, aprum ad se confugientem tutatus est. Canibus insequentibus
                        imperauit, ne illum tangerent. Mira res! Canes obedierunt, aper discedere
                        noluit et, cuius benignitate se seruatum agnouit, eidem ueluti iampridem
                        mansuefactus humiliter adhesit.</p>
               <p>Eadem fera ad Basoli, Rhemensis abbatis, cęllam confugiens, pedibus eius
                        prouoluta sic in tuto fuit, ut canes, qui magno cursus impetu iam tergo
                        fugientis imminebant, repente subsisterent. Tunc Attila uenator rem
                        admiratus, prędium, quod ibi habebat, abbati concessit, dignum omni
                        beneficio asserens, cuius et mansuetudinem aper et uirtutem canes testati
                        sunt. <pb n="2-537"/>Columbano abbati ursi in syluis obtemperauerunt, Heleno
                        onagri crocodilique. Hos insiliens trans fluuium ibat, illos autem sarcinis
                        onerabat. Haud ita repente mansuescerent syluestria aquaticaque animalia,
                        nisi in homine mansuetudinis uim sentirent, cui obsequebantur.</p>
               <p>Diuus Hieronymus, cum inuidorum maliciam atque infestationes ne ferendo
                        quidem posset reprimere, Roma cessit. Mansueti enim placidique hominis
                        proprium est dare locum improbitatibus aliorum neque cum pertinacium
                        malignitate contendere. Sed cui Romę homines aduersabantur, in Syrię deserto
                        ferę seruierunt. In Bethlemitico deinde monasterio manentem leo posita
                        ferocitate blanditer adiit et reliquis, qui aderant, metu dilabentibus ipsi
                        pedem spina uulneratum porrexit, sanatus famulatum exibuit. Nullique iam
                        monachorum, metuendus asellum ad pascua educebat reducebatque ad stabulum,
                        agasonis fungens officio, qui quondam prędonis functus fuerat. Ferocire
                        nempe non potuit, ubi hospitis benignitatem experiri coepit, nec ab eo
                        prorsus discedere, cuius beneficio se nouerat conualuisse.</p>
               <p>Marinus in Arba, Dalmatię insula, natus, apud Ariminum uitam solitariam
                        duxit. Cum autem aliquando cęllam suam uersus ab urbe Roma rediret, asellum,
                        quo in uia uehebatur, ursus terribilis inuadens peremit. Ille ursum tenuit
                        et, ut asini uices subiens ad cęllam usque se deferret, iussit. Subito
                        syluestrem exuens animum immanis bestia dorsum homini prębuit, cuius asello
                        non pepercerat. Diceres humanitatis eius conscientia, quoniam ille amissi
                        iumenti iacturam passus in autorem damni non excanduit neque indignatus est,
                        sed tantum seruitio eius usus, quo probaret, posse se ab ipso poenas
                        exigere, si uellet, cuius dorso potuit tam imperiose insidere.</p>
               <p>At etiam timidissimum animal cerua, dum uenatorum tela saucia fugeret, ad
                        Bassianum, Laudensem episcopum, se recepit. Qui persequebantur, miraculo
                        obstupefacti stetere. Quidam uero licentius accedens, <pb n="2-538"/> eam de
                        manu episcopi erripere uoluit, sed ipse pręreptus a diabolo uexari coepit.
                        Episcopus autem, qui bestiam blande amiceque exceperat et clementer fuerat
                        tutatus, nec in hominis uiolentiam irasci potuit: ab immundo spiritu
                        oppressum miseratus incunctanter pristinę restituit sanitati. Idem igitur et
                        tutelę fidem et patientię benignitatem seruauit, amicis inimicisque iuxta
                        fauens.</p>
               <p>Egidius quoque abbas, ad ostia Rhodani solitarius manens et hominibus
                        incognitus, cerua lac prębente (ut alibi diximus) uixit. Sed dum illa a
                        uenaticis canibus agitaretur, prępeti fuga cęllam ipsius petiit et trepida
                        ac solito moestius immugiens ante senis pedes prouoluta iacuit, ut, cuius
                        humanitatem diu experta fuerat, eius etiam auxilio ab imminenti periculo
                        tegeretur. Igitur illo orante canes propius accedere nequiuere. Vnus autem
                        de uenatoribus (quia locus uepribus obductus erat) incerto sagittam
                        dirigens, abbati uulnus inflixit. Post hoc penetrantes latebram reperiunt
                        senem ceruamque iuxta accubantem. Et religione quadam concussis animis
                        procidentes ueniam ab eo, quem imprudenter lęserant, suppliciter petunt
                        atque impetrant, et ceruam dimittunt intactam. Tam enim ille libenter iis, a
                        quibus uulnus acceperat, offensam dimisit, quam pro cerua orauit, pari
                        simplicitate et de ipsa solicitus et in illos mitis.</p>
               <p>Ad Remigium, Rhemensem archiepiscopum, passeres aduolare solitos accepimus et
                        de manu eius certatim cibum capere. Cur ita, nisi quod non sic tuto se pasci
                        posse in apertis campis putarunt ut in mansuetissimi pręsulis sinu.</p>
               <p>Blasio, Sebastę urbis episcopo, in solitudine persecutionem declinanti
                        syluestres auiculę uictum suppeditarunt.</p>
               <p>A Iudoco, regis Britannię filio, dum contempto regno soli Christo seruiret,
                        columbas piscesque escam manu porrectam acceptasse ferunt. <pb n="2-539"/>Iuonem presbyterum ad mensam recumbentem auis quędam albo uiridique colore
                        spectabilis de improuiso adiisse dicitur et tangi se ac contrectari ab eo
                        passa, post acceptam benedictionem euolasse. Testata mihi uidetur naturam
                        eius non gestu solum, quo se illi libere atque ultro obtulit, sed etiam
                        pennis uarietateque colorum. In candore signabatur mentis puritas, in uirore
                        spei alacritas, in plumarum mollitie animi lenitudo atque facilitas.</p>
               <p>Maxentii etiam, Pictauiensis abbatis, humanitas effecit, ut agrestes uolucres
                        non cupidius arborum ramis quam manibus suis insiderent. Panes micis aut
                        tritici granis ab eo pastę auolabant. Hinc discamus non sine beneficio eos
                        dimittere, qui sine hęsitatione nostrę se crediderint fidei.</p>
               <p>Seuerus, Agathensis abbas, passerem aduolantem ita humanitus excepisse
                        dicitur, ut, cum ille fracto crure aliorum aucupium effugisset, ipse sua
                        precatione sanatum dimiserit. Qui enim benigne alios accipit, facile, quod a
                        Domino petit, impetrat. Scriptum quippe est: <q>Mansuetis dabit gratiam.</q>
               </p>
               <p>Francisci quoque lenitatem auicularum audacia mirabiliorem fecit. Ad
                        prędicantem confluebant neque refugiebant manum eius, usque adeo
                        obsequentes, ut non nisi, cum ipse iussisset, abirent, non nisi, cum ipse
                        innuisset, garritum comprimerent; non, quod iussa intellexerint, sed quod
                        iubentis autoritatem uirtutemque senserint.</p>
               <p>Cum aliquando in horto inter fruteta deambularet, cicada ficulneam linquens
                        super euocantis manum consedit et, Deum laudare iussa, uoce tinnula, gutture
                        fistulato, suauiorem solito stridorem edidit. Humanum igitur consortium
                        effugere solitę bestiolę, Franciscum omnibus ex mansuetudine applaudentem
                        creaturis adire non timuerunt neque potuerunt non obtemperare imperanti, cui
                        iam diuina inerat uirtus. Talibus enim dictum est: <q>Si monti huic
                            dixeritis: Tolle et iacta te in mare, fiet.</q>
                  <pb n="2-540"/>Apollonium abbatem ferunt cuidam fratrum suorum humilitatis
                        mansuetudinisque uirtutem suis precibus a Domino impetrasse, ita ut ille,
                        cuius rigidę mentis asperitatem nulla mitigare castigatio poterat, postea
                        multis patientię ac lenitudinis exemplum fieret. Siquando igitur ullum animi
                        morbum industria nostra leuare non poterimus, ad precationum remedia
                        recurramus. Quia, quę impossibilia sunt apud homines, possibilia sunt apud
                        Deum.</p>
               <p>Et, ne foeminarum mansuetudinem silentio pertransisse uidear, Brigida uirgo
                        apro ferocissimo, et qui in pecudum gregem reponte irruerat, pręsto
                        occurrens usque adeo reddidit mitem, ut eidem gregi ipsum pręficeret
                        pastorem. Itaque tam modo immanis fera tam tenellas oues, quas laniatum
                        uenerat, mox et ad pascua educere et pastas reducere domum coepit. Voluit
                        autem Deus beluę feritatem uirginis humanitati cedere, ut ostenderet, quanti
                        apud se ponderis esset talis uirtus.</p>
               <p>Sed earum mansuetudo foeminarum, quę in coenobiis perpetuę seruituti se
                        addixere, ut Deum promererentur, in eo apparet, quod prępositis libenter
                        obediant, quod labori alacriter insistant, quod dicto factoue lacessitę non
                        reclament, non murmurent, non mussitent, non denique uultum mutent, sed
                        semper eandem animi lenitatem prę se ferant. Harum exempla partim dicta
                        sunt, ubi de labore obedientiaque tractauimus, partim dicentur, cum de
                        patientię uirtute disseremus. Igitur, ne eadem sępius repetere necesse sit,
                        hoc loco de illis loqui supersedebo.</p>
               <p>Omnes tamen Christi seruos ancillasque admonitos uelim, ut meminerint talium
                        hominum et preces a Domino facilius exaudiri et opera largiore remuneratione
                        compensari. Nisi id uerum esset, non illos potissimum in magno rerum
                        discrimine Sophonias propheta citaret, ut Domini supplicent dicens:
                            <q>Quęrite Dominum omnes mansueti terrę, quia iudicium, eius estis
                            operatI; quęrite iustum, quęrite mansuetum, si quo modo <pb n="2-541"/>
                            abscondamini in die furores Domini. Quia Gaza destructa erit, et Ascalon
                            in desertum; Azotum in meridie eiicient, et Acharon eradicabitur.</q>
                        Tantum infortunium auerti posse sperauit precibus mansuetorum. Hinc et
                        Eliachim sacerdos, cum excidium ab Olopherne timerent, ad populum dixisse
                        fertur: <q>Si in humiliationibus permanseritis, exaudiet uos Dominus.</q>
                        Hinc et sancta Iudit Dominum obtestata ait: <q>Nec superbi ab initio
                            placuerunt tibi, sed humilium et mansuetorum semper tibi placuit
                            deprecatio.</q> Ipse etiam Dauid: <q>Suscipiens</q> — inquit
                            -<q>mansuetos Dominus, humilians autem peccatores usque ad terram.</q>
                        Et in alio Psalmo: <q>Exaltauit mansuetos in salutem.</q> Et in Euangelio
                        Veritas ait: <q>Beati mites, quoniam ipsi possidebunt terram.</q> Non igitur
                        temere in Ecclesiastico pręceptum est: <q>Fili, in mansuetudine opera tua
                            perfice, et super hominum gloriam diligeris. Quanto magnus es, humilia
                            te in omnibus, et coram Deo inuenies gratiam.</q> Profecto, siquis ista
                        memoriter tenuerit recteque perpenderit, studio diligentiore, diligentia
                        studiosiore contrariis animi motibus temperabit.</p>
            </div>
            <div type="caput" n="6">
               <head>Caput VI / DE TACITVRNITATE SERMONISQVE MODERATIONE</head>
               <p>Nunc, quoniam mansuetos pręcipue taciturnitas decet moderatioque uerborum,
                        satis congrue de iis dicendum uidetur, qui utroque laudabiliter usi sunt, ut
                        discamus linguam ipsam et coercere, cum seruandum <pb n="2-542"/> erit
                        silentium, et, cum loqui expediet, pensitare. Quando quidem Salomonis
                        sententia est: <q>In multiloquio non deerit peccatum. Qui autem moderatur
                            labia sua, prudentissimus est.</q>
               </p>
               <p>Iob a Domino arguitur, quod contendere ac disputare secum concupierit, dum
                        calamitatum suarum causam anxie perquireret. Et respondens ait: <q>Qui
                            leuiter locutus sum, respondere quid possum?</q> Confitetur se non
                        habere, quo excuset inconsultam locutionem. Et ut poenitendo ueniam
                        consequatur: <q>Manum meam</q> — inquit — <q>ponam super os meum. Vnum
                            locutus sum, quod utinam non dixissem; et alterum, quibus ultra non
                            addam.</q> Hinc tu, siquando res inciderit, in qua diuinę prouidentię
                        rationem inuenire nequieris, caue, nequid imprudenter proferas, sed tacitus
                        mirare, et nihil a Deo nisi bonum ęquumque proficisci posse semper tibi habe
                        persuasum.</p>
               <p>Ezechias, quarto decimo regni sui anno obsessus in Hierusalem, plebem silere
                        iussit, ne colloquiis Rapsacis nunc minantis, nunc blandientis ad deditionem
                        solicitarentur. Exemplo est, nequid is, qui de plebe imperitorum est,
                        respondere pręsumat captiosis hereticorum argumentis, ne, dum confutare ea
                        nescit, etiam ipse in retiaculo diaboli inuoluatur et arce ueritatis incaute
                        custodita ab erroribus captus pereat. Tacitus ergo obediat Ezechię, id est,
                        Christo regi et in silentio oret. Et ipse mittet angelum suum, qui perimat
                        copias Assyriorum, hoc est, dissipet malignorum insidias mentemque orantis
                        illuminet, ut amota dubietatis nebula iam clare uidere possit eos uere
                        mortuos esse, qui ipsum nitebantur in mortem trahere secum.</p>
               <p>Iesus, filius Syrach, dum efficere nequit, ne inter loquendum peccato aliquo
                        non implicetur, sic in Ecclesiastico suo conqueritur et clamat: <q>Quis
                            dabit ori meo custodiam et super labia mea signaculum certum, ut non
                            cadam in ipsis et lingua mea perdat me?</q> Hoc ipsum periculum, quod in
                        se deprehenderat, alios cauere iubet dicens: <q>Aurum tuum et argentum tuum
                                <pb n="2-543"/> confla, et uerbis tuis facito stateram, et frenos
                            ori tuo rectos, et attende, ne forte labaris in lingua et cadas in
                            conspectu inimicorum insidiantium tibi, et sit casus tuus insanabilis in
                            mortem.</q>
               </p>
               <p>Hieremias in matris utero sanctificatum se audit, et tamen ait: <q>A, a, a,
                            Domine Deus, ecce nescio loqui, quia puer ego sum.</q> Quomodo ergo illi
                        lingua non delinquant, qui irrequisiti garriunt, si peccare loquendo timuit,
                        quem loqui Deus inuitabat? Qui tunc demum ad prophetandum populo se
                        accinxit, cum Dominus non iam inuitaret, sed imperaret dicens: <q>Noli
                            dicere, quia puer sum, quoniam ad omnia, quę mittam te, ibis et
                            uniuersa, quęcunque mandauero tibi, loqueris.</q> Ad hęc, nequid
                        dubitaret, mittit manum suam, tangit os eius et: <q>Ecce dedi</q> — inquit —
                            <q>uerba mea in ore tuo.</q> Toties quippe lapsus timendus est, quoties
                        nostra, non Domini uerba prolaturi sumus, cum etiam de ociosis, hoc est, quę
                        neque dicenti neque audienti prosunt, reddenda ratio sit.</p>
               <p>At nequis propterea semper tacere operęprecium sibi existimet, Esaiam
                        lamentantem audiat: <q>Vę mihi</q> —inquit — <q>quia tacui.</q>
                        Reprehensibilem se agnoscit propheta, quod Oziam regem populumque in uitia
                        pręcipitem uerbis non corripuerit, iuxta illud: <q>Ne reuerearis proximum
                            tuum in casu suo nec retineas uerbum in tempore salutis!</q>
               </p>
               <p>Sed propositum nostrum consequentes, ueteribus exemplis noua subnectamus.</p>
               <p>Agathonem abbatem lapillo assidue ore indito tacere didicisse ferunt idque ab
                        eo annos tres obseruatum, ne etiam cum fari uellet, expeditum sibi foret.
                        Legerat quippe illud in Prouerbiis: <q>Qui custodit os suum, custodit animam
                            suam; qui autem inconsyderatus est ad loquendum, sentiet mala.</q>
               </p>
               <p>Paulus monachus cognomento Simplex, cum quęsisset, essetne Christus prior
                        prophetis, insulsam interrogatiunculam silentio diluere iussus, per
                        triennium <pb n="2-544"/> nemini quicquam proloqui est ausus. Itaque, quę
                        dictu digna indignaque haberentur, tacendo didicit.</p>
               <p>Pambo abbas, cum etiam ipse discere prius quam loqui proposuisset, ad illum,
                        qui trigesimum octauum Psalmum sibi legere coeperat: <q>Dixi, custodiam uias
                            meas, ut non delinquam in lingua mea,</q> sat est, inquit; reliqua
                        audiam, cum istud opere impleuero. Multo deinde tempore post reuersus, cum
                        interrogaretur, cur tantum ad magistrum redire distulisset, nondum se istud,
                        quod didicerat, perfecisse dicit, et apostolicum esse pręceptum: <q>Estote
                            factores uerbi, et non auditores tantum!</q>
               </p>
               <p>Idem Theophilo episcopo se aliquando adeunti et aliquo sermone ab ipso
                        spiritaliter refici petenti respondit: si taciturnitate sua non
                        reficiebatur, nec sermonibus eum refici posse. Hine quidem die uitę suę iam
                        supremo audacter affirmauit, ex quo eremum incolere coepisset, nullum se
                        unquam protulisse uerbum, quod prolatum nollet. Perfecit ergo, quod initio
                        promiserat: <q>Dixi, custodiam uias meas, ut non delinquam in lingua
                        mea.</q> Quam igitur lętus, quam securus inde decedebat, quem nullius prope
                        culpę conscium taciturnitas ipsa fecerat!</p>
               <p>Beonem quoque abbatem in Thebaidis deserto habitantem, in summo silentio
                        uixisse accepimus, ita ut perquam rare loqueretur nec nisi quantum auditoris
                        exigere uidebatur necessitas, taciturnitatem seruans et simul officio
                        fungens charitatis.</p>
               <p>Theonam<ref target="#d3e5843"/>
                  <note xml:id="d3e5843" ana="editor" resp="BG">* corr. ex <q>Theonem</q>
                  </note> etiam in cęllula sua clausum
                        annos triginta, silentii habuisse continentiam perhibent et, quantum ea re
                        profecisset, miraculis postea ostendisse, neminem non sanum dimittendo, qui
                        ęger ad se curationis gratia accessisset.</p>
               <p>In illo, Tabennensi monasterio, quod in eremo Scythiotica, positum erat, Amon
                        abbas mille quingentis monachis pręfuisse dicitur. Et cum tot essent, horis,
                            <pb n="2-545"/> quibus silentium indictum erat, sępenumero aduenę locum
                        adeuntes, neminem ibi adesse putauerunt, donec interius ingressi, illos
                        unumquenque, seorsum in suis cęllis orantes aut aliquid aliud facientes
                        conspicerent. Adeo non strepitus aliquis, non susurrus, non saltem screatus
                        audiebatur, denique multitudo solitudinem taciturnitate ęquabat.</p>
               <p>Libet hoc loco apponere, quanta diligentia qualique circumspectione hoc idem
                        ab Aegyptiis monachis olim seruatum Ioannes Cassianus de coenobiorum
                        institutis tractans dicat: Cum solennitates — inquit — (quas illi synaxeis
                        uocant) celebraturi conueniunt, tantum a cunctis silentium prębetur, ut, cum
                        in unum tam numerosa fratrum multitudo conueniat, pręter illum, qui
                        consurgens Psalmum decantat in medio, nullus hominum penitus adesse
                        credatur, ac pręcipue cum consummatur oratio, in qua non sputum emittitur,
                        non excreatio obstrepit, non tussis intersonat, non oscitatio somnolenta
                        dissutis malis et hiantibus trahitur, nulli gemitus, nulla suspiria etiam
                        astantes impeditura promuntur, nulla uox absque sacerdotis uoce precem
                        concludentis auditor, nisi forte hęc, quę per excessum mentis claustra oris
                        effugerit quęque insensibiliter cordi obrepserit, immoderato scilicet atque
                        intolerabili spiritus feruore succenso, dum ea, quę ignita mens in semetipsa
                        non pręualet continere, per ineffabilem quendam gemitum ex intimis pectoris
                        sui conclauibus euaporare conatur.</p>
               <p>Post hęc, qualiter se gerant, describit dicens: Finitis itaque Psalmis et
                        quotidiana congregatione (sicut superius commemorauimus) absoluta nullus
                        eorum uel ad modicum subsistere aut sermocinari audet cum altero, sed ne
                        quidem per totum diei spacium a cęlla sua progredi aut deserere opus, quod
                        in ea solitus eat exercere, pręsumit, nisi forte cum fuerint ad officium
                        necessarii cuiusque operis euocati. Quod ita explent foras egressi, ut nulla
                        inter eos sermocinatio conseratur, sed sic unusquisque opus exequitur
                        iniunctum, ut Psalmum <pb n="2-546"/>uel Scripturam quamlibet memoriter
                        recensendo non solum conspirationi noxię uel consiliis prauis, sed ne
                        ociosis quidem colloquiis ullam copiam uel tempus impartiat, oris pariter et
                        cordis officio in meditatione spiritali iugiter occupato. Summa nanque
                        obseruantia custoditur, ne quisquam cum alio, ac pręcipue iuniores, uel ad
                        punctum temporis pariter substitisse aut uspiam secessisse uel manus suas
                        inuicem tenuisse deprehendantur. Hinc discant, qui soli Deo placere student,
                        uel tacere uel ea tantum, quę Dei sunt, loqui, ut cum propheta dicere
                        possint: <q>Quod egressum est de labiis meis, rectum in <sic>consepctu</sic>
                            tuo fuit.</q>
               </p>
               <p>Seuerus Sulpitius presbyter, cum multa catholice scripsisset (ut Gennadius
                        presbyter tradit), in senectute sua a Pelagianis deceptus, et agnoscens
                        loquacitatis culpam, silentium usque ad mortem tenuit, ut peccatum, quod
                        loquendo contraxerat, tacendo penitus emendaret.</p>
               <p>Diuus Hieronymus libro, quem de institutione sanctarum uirginum ad Eustochium
                        scripsit, plerosque se in eremo reperisse testatur, qui per septennium
                        nullum prorsus uerbum homini alteri emiserant, scientes, quod non in
                        multiloquio Dominus potent haberi. Puto, qui sic se ab humanis colloquiis
                        sequestrauerunt, diuinis familiarius perfruebantur, non interpellata
                        meditatione illa, quę hominis animum terrenarum rerum cura excussum
                        cęlestibus inserere solet.</p>
               <p>Romualdus etiam abbas, ordiriis Camaldulensis autor, dum montem solitarius
                        incoleret, septenni silentio spirltalem Psalmorum intelligentiam meruit
                        percipere. Quos cum argute eleganterque exponeret, dicere uidebatur:
                            <q>Dedit mihi Dominus linguam mercedem meam, et in ipsa laudabo eum.</q>
                        Post hęc etiam miraculis nobilitatus est, ut, qui propter Deum tandiu
                        tacuerat, propter eum signa loquerentur.</p>
               <p>Thomam Aquinatem, dum inter scholasticos uersaretur naturaque taciturnus
                        esset et corporis habitu reliquis paulo obesiore, bouem mutum appellabant.
                        Magister uero, ubi ingenium illius disputatiunculis <pb n="2-547"/>experiri
                        coepisset, deprehendens, quorsum eius tenderent silentia: Bos iste mutus —
                        inquit — talem mox edet mugitum, ut sonum eius totus admiraturus sit mundus.
                        Et cum omnium doctissimus euasisset, tunc sane apparuit, quantum docilis
                        taciturnitas uanę et arroganti loquacitati esset pręferenda.</p>
               <p>Cęterum et hac in parte diaboli insidię uitandę sunt. Cuidam ex fratribus
                        perpetuum silentium seruanti pater Franciscus, ut semel tantum in hebdomada
                        confessionem faceret, persuadere non potuit. Et ille sibi de se magis quam
                        pręposito suo credens, excidit a sanctorum collegio et ad uomitum est
                        reuersus. Primum irrationabile erat tam obnixo obstinatoque animo tacere, ut
                        confiteri nollet, quasi qui nihil unquam deliquisset; deinde arrogans et
                        superbum, maiorum uoluntati suam pręponere, cum Dominus dicat:
                            <q>Obedientiam uolo, et non sacrificium.</q> Profecto, qui obedire
                        negligit, subiici dedignatur; et qui subiici dedignatur, superbit; et qui
                        superbit, nunquam proficiet. Igitur ipsum quoque oris silentium semper
                        mentis humilitate niti debet, ut obseruatori suo prodesse possit.</p>
               <p>Quin autem ipsam taciturnitatem perutilem esse ambigit, si pręter iam dicta
                        sanctorum exempla etiam apostolicis propheticisque pręceptis ad eam colendam
                        excitamur? Iacobus apostolus: <q>Sit</q> — inquit — <q>omnis homo uelox ad
                            audiendum, tardus ad loquendum.</q> Et paulo post: <q>Siquis autem putat
                            se religiosum, non refrenans linguam suam, sed seducens cor suum, huius
                            uana est religio.</q> Et Paulus ad Timotheum: <q>Prophana, et uaniloquia
                            deuita.</q> Salomon in Prouerbiis: Q<q>ui moderator sermones suos,
                            doctus et prudens est.</q> Et idem alibi: <q>Tempus tacendi, tempus
                            loquendi.</q> Et iterum in Prouerbiis: <q>Lingua placabilis lignum uitę.
                            Quę autem immoderata est, conteret spiritum. Sermo opportunus est
                            optimus. Mala aurea in lectis argenteis, qui loquitur uerbum in tempore
                            suo.</q> Idem procacitatem garrulorum damnans: <q>Os lubricum</q> —
                        inquit — <q>operator ruinas.</q> Et: <q>Vidisti hominem uelocem ad
                            loquendum? Stulticia <pb n="2-548"/> magis speranda est quam illius
                            correctio.</q> In Ecclesiaste quoque: <q>Stultus uerba multiplicat.</q>
                        Et rursum in Prouerbiis: <q>Mors et uita in manibus linguę.</q> Postremo
                        ipse ueritatis Magister et uitę Dominus in Euangelio ait: <q>De omni uerbo
                            ocioso, quod locuti fuerint homines, reddent rationem in die
                        Iudicii.</q> Ideo diuitem quoque in inferno positum, quoniam loquacitatis
                        petulantia maxime deliquerat, linguę ardorem sentire magis fecit. Et ille
                        linguam tantum refrigerari petiit, qui ardebat totus.</p>
               <p>Eadem hęc sanctę taciturnitatis moderandęque linguę exempla atque prqcepta
                        etiam foeminas respiciunt et quidem magis quam uiros.</p>
               <p>Paulus apostolus: <q>Mulieres</q> — inquit — <q>in ecclesiis taceant. Non
                            enim permittitur eis loqui, sed subditas esse, sicut et Lex dicit.
                            Siquid autem uolunt discere, domi uiros suos interrogent. Turpe est enim
                            mulieri loqui in ecclesiis.</q>
               </p>
               <p>Diuus etiam Hieronymus ad Celantiam scribens: Sit intentus — ait — ac
                        uigilans et audersus peccata semper armatus animus tuus, sermo in omnibus
                        moderatos ac parcus et qui necessitatem magis loquendi indicet quam
                        uoluntatem.</p>
               <p>Idem eas, quę in monasterio sacris initiatę sunt, instruens, etiam silentii
                        tempora obseruare monet sic dicens: Volo, charissimę, ut in conuentu uestro
                        ter aut pluries in hebdomada, exceptis festiuitatibus, loqui omnino, nisi
                        urgente causa perutili et necessaria, nullatenus liceat, nec simul nec cum
                        aliis extra. Diebus uero omnibus, quibus et pro remedio et pro salute loqui
                        conceditur, non singulis horis uacandum est uerbis, quę uix proferri sine
                        peccato possunt. Sed hęc inuiolabilis obseruatio uigeat, quod singulis
                        noctibus post peractam horam completorii usque post missam et a tertiis
                        usque ad nonam sacra obseruentur silentia, quatenus et linguę Deum laudandi
                        concedatur opportunitas et inutilia uerba penitus abscindantur. In choro
                        uero ecclesię ad diuinas laudes parato, dormitorio, coenaculo, claustro ac
                        capitulo omni tempore loqui non deceat, nisi ea, quę <pb n="2-549"/>
                        ordinata sunt in laudibus Dei, ut iam et tempus et locus religionis uestrę
                        prędicent sanctitatem et loquacibus compunctionem ingerant et intrandi ad
                        societatem uestram sancta desyderia incitent et affectus ad cęlestia
                        moueantur.</p>
               <p>Satis de hoc multa. Nunc castitatis indagabimus exempla. Frustra enim os
                        loquacitati clauditur, si mens libidinibus patet. Vt igitur castum silentium
                        in casto seruetur pectore, discamus incestas uoluptates sanctę pudicicię
                        amore calcare.</p>
            </div>
            <div type="caput" n="7">
               <head>Caput VII / DE CASTITATE SERVANDA EXEMPLA VIRORVM</head>
               <p>De castitate tractaturi, Nouam potius quam Veterem Legem sequamur. Primis
                        quippe hominibus recenti adhuc uacuoque mundo, pręceptum est: <q>Crescite et
                            multiplicamini, et replete terram!</q> Repleta uero terra posteris, id
                        est, nobis continentia commendata est monente Domino lumbos pręcingi, ut ex
                        illo eunuchorum genere simus, qui se castrauerunt propter regnum cęlorum.
                        Vnde et Apostolus: <q>Bonum est homini</q> — inquit — <q>mulierem non
                            tangere. Dico autem non nuptis et uiduis: Bonum est illis, si sic
                            permanserint sicut et ego. Quod si non se continent, nubant; melius est
                            enim nubere quam uri.</q> Et de uirginibus tanquam de eminentiori <pb n="2-550"/> uirtute magisque angelica quam humane pręcipere non audet,
                        sed consulere, atque concludens ait: <q>Qui matrimonio iungit uirginem suam,
                            bene facit, et qui non iungit, melius facit.</q> Ex iis patet
                        uirginitatem uiduitati, uiduitatem matrimonio pręferendam esse. Sed ne
                        ueterum etiam testimonia idem asserentia nobis aliquis prorsus deesse putet,
                        docebimus olim quoque non nisi castos ad Deum accedere et iratum placare
                        debuisse.</p>
               <p>Populo Israbelitico Dominum de monte Synai loquentem audituro Moyses, immo
                        per Moysen ipse Dominus pręcipit dicens: <q>Estote parati in diem tertium,
                            et ne appropinquetis uxoribus uestris!</q> Et quisnam matrimonium audet
                        ęquare castitati, si coniugatos alloqui noluit Deus, nisi per triduum sere
                        continuissent?</p>
               <p>Antehac Moysi in monte Oreb de rubo loquens Dominus dixisse scribitur: <q>Non
                            appropies huc; solue calciamentum de pedibus tuis! Locus enim, in quo
                            stas, terra sancta est.</q> Itidem dictum est ad Iosue, cum transmisso
                        Iordane in agrum urbis Hierico peruenisset. Calciamentum autem solui ei, qui
                        nuptiis propinquitatis iure sibi oblatis renunciasset, mos erat dicebaturque
                        domus discalciati. Igitur Deo appropinquare uel in loco sancto stare
                        uolentes iubentur calciamenta soluere, id est, curę coniugali obliuisci et
                        coelibatus signa pręferre.</p>
               <p>Pręterea matrimonio copulatos, quoties coierint, aqua lauari Lex iubet et
                        usque ad uesperum immundos esse denunciat. Mulier quoque cum masculum
                        peperit, immunda est dies septem, cum foeminam, quatuordecim. Purificationis
                        quoque dies hic sexagesimussextus, illic trigesimustertius pręscribitur nec
                        ante puerperę ingredi sanctuarium licet, quam purificata fuerit. Ex quo
                        apparet matrimonii operam absque aliqua honestatis labe munditieque
                        detrimento fieri non posse.</p>
               <p>
                  <q>Si filia sacerdotis</q> — inquit — <q>cuilibet ex populo nupta fuerit, de
                            his, quę sanctificata sunt, et de primitiis non uescetur. Sin autem
                            uidua uel repudiata et absque liberis reuersa fuerit ad domum patris
                            sui, sicut <pb n="2-551"/> puella consueuerat, aletur cibis patris
                        sui.</q> Nonne et in hoc uidemus nuptiis prępositam fuisse uiduitatem?</p>
               <p>Sacerdotibus ipsis neque uiduam neque repudiatam accipere uxorem, sed tantum
                        uirginem fas erat. Ergo et uiduitati pręcellebat uirginitas.</p>
               <p>Madianitas ab Israhelitis duce Phinee superatos Moyses occidi ad unum iussit,
                        pręter uirgines puellasque, ut uel hinc intelligas matrimonia morte
                        dissolui, uirginitatem uero vita ęterna esse dignam.</p>
               <p>Achimelech sacerdos panes sanctificatos David esurienti et iis, qui cum illo
                        erant, daturus interrogat, si mundi sunt, maxime a mulieribus. Vsque adeo
                        cibos sacros dare etiam fame periclitantibus, nisi castes, non licebat. Et
                        si hoc olim in pane illo seruatum est, quanto nunc mundiores esse decet,
                        quibus sub eadem specie sumendum datur purissimum Christi corpus, spiritalis
                        caro, ineffabile sacramentum.</p>
               <p>Iohel propheta uastationem atque excidium per Caldeos futurum prędicens,
                        diuinam leniri iram posse sperat populi ieiunio et fletu et supplicationibus
                        iisque addens: <q>Egrediatur</q> — inquit - <q>sponsus de cubili suo et
                            sponsa de thalamo suo.</q> Continentiam indixit, ut precatio ieiuniumque
                        et poenitentium gemitus puriora offerrentur, nec illa sufficere putauit sine
                        hac castitatis obseruatione.</p>
               <p>His testimoniis congrua quoque exempla subdantur.</p>
               <p>Ioseph, forma insignis adolescens ab Aegyptia domina adamatus, cum consentire
                        libidini impudenter se ingerentis nollet, uim inferre conantem, relicto, quo
                        apprehensus fuit, palio, effugit. O fortem et inuicti anima iuuenem. Cum id
                        ętatis esset, quę ad uoluptatem est procliuior, contempsit blanditias,
                        preces, minas, omnia denique impatienter ardentis foeminę machinamenta pro
                        nihilo habuit et, ueluti repentino premeretur incendio, pene nudus ab ędibus
                        erupit, ut castitatem illęsam conseruaret.</p>
               <p>Moyses quidem, sicut omnes fere, qui sub Legis iugo seruierunt, uxorem
                        habuisse describitur. Sed Iesus <pb n="2-552"/> Naue (qui Euangelii
                        libertatem figurabat) nec uxorem habuit nec filios, et hic coelebs Terram
                        promissionis ingreditur, quam ille maritus tantum uidit, et ingredi non
                        potuit.</p>
               <p>Sed neque Heliam neque Heliseum uxores habuisse aut liberos habuisse legimus,
                        et a nemine ante Euangelium pręterquam ab iis mortuos ad uitam excitatos, ut
                        miraculi raritas ac magnitudo seruatę castimonię testetur meritum.</p>
               <p>Hieremias quoque diuinum accipit mandatum, ne uxorem habere uelit neue prolem
                        suscipere. Itaque, quod in matris utero sanctificatus fuisset, uirginitate
                        probauit. Qua etiam meruit, ut urbe a Caldeis capta temploque direpto solus
                        apud hostes liber esset. Et qui Sancta sanctorum uiolare non timuerant,
                        ipsum muneribus honoreque affecerunt, ut hinc agnoscas hominem, qui
                        castitatis professione Deo sese dedicat, omni templo sanctiorem esse.</p>
               <p>Ac ne etiam coniugatis pudicicię seruandę ratio desit, non minus continentiam
                        quam patientis Iob exemplum in medium adducam. Hic unica uxore contentus, ac
                        monogamus: <q>Pepigi</q> — inquit — <q>foedus cum oculis meis, ut ne
                            cogitarem, quidem, de uirgine. Quam, enim partem, haberet in me Deus
                            desuper et hqreditatem Omnipotens de excelsis? Et paulo post ait: Si
                            deceptum, est cor meum super muliere et si ad ostium amici mei
                            insidiatus sum, scortum, alterius sit uxor mea et super illam,
                            incuruentur alii. Hoc enim, nefas est et iniquitas maxima, ignis usque
                            ad perditionem, deuorans et omnia eradicans genimina.</q> Quibus
                        profecto uerbis et continentissimum se fuisse ostendit et, quam graue crimen
                        adulterium sit, explicauit.</p>
               <p>Hęc de Vetere libauimus Instrumento, plura de Nouo hausturi, utpote cuius
                        initium ipsa uirginali castitate consecratum est.</p>
               <p>Dominus noster Iesus Christus ita de Virgine nasci uoluit, ut perpetuam illi,
                        de qua nascebatur, uirginitatem conseruaret, per portam clausam in mundum
                            <pb n="2-553"/> hunc ueniens, per quam uir non transiuit. Et ipse in
                        uirginitate perseuerans, pudicicię puritate se plurimum gaudere
                        significauit. Vnde: <q>Sinite pueros</q> — inquit - <q>uenire ad me; talium,
                            est enim, regnum cęlorum.</q> Tales quippe et in Apocalypsi, qui
                        canticum cantant nouum, quod nemo, alius canere potest, et sequuntur Agnum,
                        quocunque ierit. Sine macula enim sunt ante thronum Dei, et cum mulieribus
                        non fuerunt coinquinati.</p>
               <p>Ioannem Baptistam, ut illum baptizaret, uirginitate meruisse credimus, cum
                        maxime decuerit, ut baptizari uolens castus Dominus, casta editus matre,
                        casti serui opera ministerioque uteretur. Itaque Ioannes plus quam propheta
                        est, quoniam plus est uirginem esse quam futura prędicere. Ipse est Helias,
                        id est, robustus dominator, qui carnis lasciuiam animi puritate superauit.
                        Denique inter natos mulierum nemo maior est illo, quia perfectę castitatis
                        merito iam inter angelos computatus erat. De ipso enim dictum est: <q>Ecce
                            ego mittam angelum meum, et pręparabit uiam ante faciem meam.</q> Angeli
                        igitur magis quam homines sunt, qui uirginitatem sancte integreque
                        custodiunt.</p>
               <p>Ioannem apostolum, quoniam et ipse uirgo erat, prę ceteris a Domino dilectum
                        Euangelia testantur. Ob hoc ab eodem Domino illi matrem commendatam et illum
                        matri. Virginitatis etiam priuilegium fuit, quod idem et apostolus est et
                        Euangelista et propheta quodque in feruentis olei dolium missus lędi non
                        potuit, et in terra relegates, quę in cęlo gerebantur, uidit.</p>
               <p>Iacobum apostolum, qui frater Domini nuncupatus est, intantum castitate
                        sanctitateque pręstitisse ferunt, ut etiam Iudeis incredulis admirationi
                        esset. Soli Sancta sanctorum intrare permittebant. Plerique deinde ob illius
                        necem Hierosolymam euersam putauerunt. Hunc Paulus et Cepham et Ioannem,
                        ueluti reliquorum pręsides, columnas uocat et ab iisdem sibi dexteras datas
                        societatis gloriatur. <pb n="2-554"/>Ac nequis calumnietur Petrum non sine
                        uxore fuisse, nec nos imus inficias, cum et socrum habuisse dicatur ac
                        filiam. Sed pro certo affirmamus tum ipsum tum siqui alii inter apostolos
                        uxores habuerunt eas repudiasse propter Christum, cum pręsertim repudii ius
                        nondum sublatum esset. Alioquin mendacii arguerentur, cum ipse Petrus pro se
                        et pro reliquis diceret: <q>Ecce, nos dimisimus omnia, et secuti sumus
                        te.</q> Quod autem etiam uxoribus renunciassent, ex Domini responsione
                        apparet: <q>Amen</q> — inquit — <q>dico uobis, nemo est, qui reliquit domum
                            aut parentes aut fratres aut uxorem aut filios propter regnum Dei, et
                            non recipiat multo plura in hoc tempore et in seculo futuro uitam
                            ęternam.</q> Igitur palam est, et quę reliquerant et quam pro relictis
                        remunerationem accepturi erant; nec solum ipsi, sed etiam omnes, qui ipsos
                        postea imitati fuerint, ut apostolorum pręmia consequi posse speret etiam
                        is, qui apostolatus dignitate caret.</p>
               <p>Paulus, gentium apostolus, uiduas uirginesque ad perpetuam castitatis
                        obseruationem suo hortatur exemplo dicens: <q>Bonum est eis, si sic
                            permanserint sicut et ego.</q> Quod nequaquam dixisset, nisi se ab omni
                        penitus mentis et corporis immunditia expertem alienumque cognouisset. Hic
                        ille est, qui raptus usque ad tertium cęlum audiuit uerba arcana, quę non
                        licet homini loqui, et nescit, in corpore an extra corpus raptus fuerit.
                        Sic, qui castitatem colunt, se in corpore esse nesciunt, quia corporis
                        affectiones non sequuntur, sed supra cęlum animo elati diuina concipiunt
                        mysteria, quę quidem terrenis uoluptatibus dediti scire non possunt.</p>
               <p>Quantum igitur in has uirtute seruanda sancti uiri ac mulieres soliciti
                        constantesque fuerint, innumeris pene exemplis patet. Nos non multa
                        subiiciemus, quę tamen cum ad probandum, quod dicimus, tum ad imitandum sat
                        erunt.</p>
               <p>Amon, Aegyptius abbas, a parentibus accipere uxorem coactus, uirgini, ut
                        uirginitatem seruaret, persuasit. Diuisis ergo lectulis usi, sed tamen eodem
                        contubernio, <pb n="2-555"/> cum iam decem et octo annos corpore ac mente
                        integri una peregissent, utilius tutiusque sibi uisum est, si digrederentur.
                        Itaque illa mansit domi, ipse uero ad solitudinem Nitryę abiens, ab hominum
                        consuetudine semotus uixit. Quid magis mirer, nescio, tres pueros illos in
                        Babylonica fornace inter flammas uinculis constrictor ardere nequiuisse an
                        istos uigente iuuenta nuptiali thoro iunctos nuptiale opus, cum tandiu simul
                        uixissent, exercere nunquam uoluisse. Magnum utrunque miraculum, sed multo
                        maius mentem castam habere quam illęsum corpus.</p>
               <p>Hoc idem in Iuliano, Antiocheno martyre, et Basilissa uirgine mirari licet,
                        qui nuptiis inter se celebratis, cum Iulianus continentię uotum suscepisset,
                        brumę tempore rosarum ac liliorum fragrantiam in cubili collocati senserunt.
                        Stupescentique puellę sponsus dixit odorem hunt munditię uirginalis esse.
                        Cuius quidem suauitate illa capta, una cum ipso in uirginitate perseuerare
                        decreuit. Propositum amborum confirmauit uisio: Christus cum matre Virgine
                        illis apparuit pudicicięque corollis donatos dimisit. Cumque diu simul caste
                        sancteque uixissent, religioni sese tradidere: alter abbas monachis, altera
                        abbatissa pręfuit uirginibus. Iulianus postremo martyrii quoque palma
                        glorificatus, sicut carnis lasciuiam pudicicia ita tormentorum uim patientia
                        superauit.</p>
               <p>Amator quoque, Antisiodorensis episcopus, parentum suorum uoluntati cedens,
                        inuitus puellam genere et forma insignem, cum in matrimonium accepisset,
                        suadendo induxit, ut serum castitatem profiteretur. Suscepto utrinque uoto
                        angelum Domini uiderunt, quem ante uidere non poterant, et uirginitatis
                        coronas de manu eius acceperunt. Mox illa uirginum monasterium ingreditur,
                        ipse clericus efficitur Eladioque in episcopatum succedit, dignus Ecclesię
                        sponsus, qui, cum maritus esset, se maritum nesciuit.</p>
               <p>Henricum imperatorem, qui annos tres et uiginti imperauit, uirginitatem una
                        cum Kunegunde uxore seruasse tradunt. Non illos regalis luxus ad carnis
                        inflexit <pb n="2-556"/> lasciuiam, non suscipiendę sobolis cura, cui
                        imperii fasces reliquissent, perpetuę castitatis mutare propositum fecit.
                        Omnia contempserunt, ut se mente et corpore integros Deo offerrent. Id ante
                        multis incognitum uir ipse uita decedens palam fecit, testatus se uxorem
                        suam, ut uirginem acceperat, ita uirginem dimittere.</p>
               <p>Arnulphus, natione Gallus, genere clarus, Stambergam, Clodouei regis neptim,
                        duxerat uxorem. Sed, ut spiritu, non carne iungerentur, sancto suadente
                        Remigio inter se conuenerunt. Ne uero pręsentia oppugnaret propositum, ipsa
                        domi resedit, ille peregre profectus est. Cumque multa morum sanctitate
                        polleret, Turonensem episcopatum Domino per angelum iubente suscepit, ne
                        scilicet apostolica careret dignitate, qui apostolorum uitam secutus fuerat,
                        matrimonio pręferens castitatem.</p>
               <p>Non minor casti propositi constantia Vandonis abbatis fuit. Nam cum Pipini
                        Gallorum nepos esset, a Dagoberto, regni successore (cui imprimis charus
                        erat) compulsus est ducere uxorem. Neque tamen, ne castitatem seruaret,
                        compelli potuit: nuptę persuasit, ut Deo potius quam mundo seruirent. Itaque
                        illa sacrarum uirginum collegium iniit, ipse monachorum, abbatisque officio
                        functus est et miraculis nobilitatus. At si in carne seminasset, de carne et
                        messuisset corruptionem. Seminauit autem in spiritu, et de spiritu messuit
                        uitam ęternam.</p>
               <p>Eduardum quoque, Britannorum regem, cum Egica uxore uirginitatem custodisse
                        memorię proditum est. Non tam illi urbes, populos, prouincias uicisse
                        gloriosum foret, quam quod seipsum uicerit, nullum Venereę uoluptatis
                        relinquens locum. Hunc tamen siquis imitari uoluerit, imitetur castitatem,
                        consortium fugiat. Difficile enim creditu est, nedum factu, ut uir et mulier
                        una habitent et neque hęc se sciat uxorem neque ille maritum. Nulla
                        securitas est uicino serpente dormire.</p>
               <p>Faro,<ref target="#d3e6075"/>
                  <note xml:id="d3e6075" ana="editor" resp="BG">* corr. ex <q>Pharon</q>
                  </note> Meldensis antistes, postquam pari
                        cum coniuge consensu religionem professi, altera inter moniales, alter inter
                        monachos diu sancte uixissent, formę <pb n="2-557"/>pulchritudinisque eius
                        memoria solicitatus, ipsam, ut ad se ueniret, rogatum misit. At prudens
                        foemina sagaci mente id, quod erat, concipiens, ire omnino recusabat. Eo
                        ille magis ardere nec animo conquiescere nec euocando cessare. Venit tandem
                        mulier cilicio induta, squalore obsita, uultu lugubri, et ipsum immundę
                        cogitationis arguens resipiscere fecit. Quod si sanctissimum uirum procul a
                        mulieribus separatum recordatio ipsa pene ad uomitum redire compulit, quanto
                        propius periculo erunt; qui cum his simul habitare pręsumpserint!</p>
               <p>Theonas, Scythiotici monasterii abbas, et ipse parentibus, non sibi
                        obsecutus, coniugii iugum tulit. Cęterum cum quinquennium uxori seruisset,
                        ad continentiam est conuersus. Illi uero, ut itidem se contineret et iam
                        spiritu secum, non carne copulari uellet, persuadere nullo modo potuit. Vbi
                        autem omnes adhortationes incassum cedere uidit, grauiter ingemiscens: Ego
                        te — inquit — mulier, abstrahere a morte non possum; nec tu me separabis a
                        Christo. Melius est mihi cum homine quam cum Deo habere diuortium. Post hęc
                        relictis omnibus dimissaque uxore monachum se fecit. Sed nemo Legem putet
                        unicum exemplum, ut repudiet inuitam. Nescis enim, an sic uoceris, ut hic
                        uocatus est, singulari quadam uocatione, non communi. Quippe qui breui tanta
                        profecit sanctitudine ac scientia, ut sub Ioanne abbate monasterium
                        ingressus, in successoris eius Helię locum omnium suffragiis suffici
                        meruerit, cunctis pręlatus, qui uxori prętulerat Christum.</p>
               <p>Ad Ioannem abbatem quendam seculari habitu hominem uenisse autor est
                        Cassianus primitiasque obtulisse. Cuius aduentu demon ab obsesso, quem
                        sanare abbas non potuerat, repente effugit, propter eum se fugere confessus.
                        Admiratus Ioannes, unde ex illo seculi homine tanta uirtus emicuisset,
                        curiosius percunctari coepit. Atque audiuit eum olim, dum monasticę
                        professionis desyderio afficeretur, a parentibus compulsum ducere uxorem et
                        iam annum undecimum cum illa in uirginitate perseuerare, ipsam denique
                        omnibus <pb n="2-558"/> insciis sororis, non coniugis loco habere. Quare in
                        stuporem uersus senex protinus exclamauit non immerito talis uiri pręsentiam
                        immundum spiritum ferre nequiuisse, cuius pudicicię constantiam ipse imitari
                        formidaret, ne, quod illi in laudem, sibi cederet in perniciem. Tale quippe
                        facinus omnium prędicatione dignum esse, sed non ab omnibus experiendum, cum
                        semper inter castimonię obseruatores is, qui foeminarum familiaritatem
                        deuitat, securior sit, fortior, qui non deuitat.</p>
               <p>Timotheus anachoreta in uastissima Aegypti eremo nulli hominum cognitus iam
                        annos triginta peregerat, quando a Pafnutio abbate fuit inuentus, toto eo
                        tempore nudus, et squalidus, et palmę tantum fructibus uitam sustentans, ac
                        lugens peccatum suum, quod nimia sui fiducia, cum primum secessisset,
                        mulierem religiosam secum habitare passus fuisset. Qua tandem cognita, annos
                        sedecim se abusum fatebatur. Et dum fateretur, lachrymas tenere non poterat.
                        Vide igitur, quam periculosum sit maris foeminęque consortium, etiam cum
                        ambo perpetuam uouerint castitatem, ambo soli Deo seruire proposuerint. Quod
                        iste expertus, eo iam profugerat, ubi nec nomen foeminę audire posset.</p>
               <p>Primum Leonem, pontificem maximum, ferunt, dum solenni Paschę die
                        sacrosanctam corporis et sanguinis Christi communicationem populo daret, a
                        quadam matrona in mane osculum accepisse et, cum ex hoc intimis in medullis
                        improbę cupidinis excitatum sensisset incendium, in semet iratum manum illam
                        abscidisse. Verissimum est igitur illud Apostoli oraculum: <q>Bonum est
                            mulierem non tangere, postquam tetigisse tam malum. fuit.</q>
               </p>
               <p>Sed si Benedicto abbati in deserto procul ab hominum consuetudine commoranti
                        necesse fuerit nudum iniicere sentibus corpus et totum multo uolutatu
                        cruentare, ut uisę aliquando foeminę incestam recordationem dolore sedaret,
                        profecto bonum est etiam mulierem non uidere. Qui enim uiderit mulierem ad
                        concupiscendum eam, iam mechatus est eam in corde suo. <pb n="2-559"/>Augustinus interrogatus, quare cum sorore habitare refugisset: Quia —
                        inquit — quę cum sorore mea sunt non sunt meę sorores. Et hanc eiusdem
                        sententiam esse perhibent: Malum est mulierem uidere, peius alloqui,
                        pessimum tangere. Ex sensibus igitur corporis nostri, ut quisque periculo
                        proximior, ita magic continendus.</p>
               <p>Propterea quidem Ioannes anachoreta in quadam Aegypti pręrupte rupis spelunca
                            obtruso<ref target="#d3e6105"/>
                  <note xml:id="d3e6105" ana="editor" resp="BG">* corr. ex <q>obstruso</q>
                  </note> aditu degens, cum
                        foeminis nunquam est locutus, raro cum uiris, ad se tamen intrare permisit
                        neminem. Tribuno roganti, uti se coniugi suę conspiciendum sustineret, non
                        est assensus, sed in quiete se illi appariturum promisit, quod eam pio
                        desyderio affici sciret. Proxima igitur nocte mulier somnians ipsum uidit,
                        quem uigilans nunquam uiderat. Et quod uiderit, formam habitumque corporis
                        et cuncta uultus lineamenta recte uereque referendo fidem fecit. Quantę,
                        quęso, perfectionis uir iste fuit, qui imaginem sui dormienti foeminę
                        spectandam mittere potuit, cui tamen accessum ad habitaculum suum
                        interdixit! Et si talis lapsum pertimuit, quis tutum putabit ingerere se
                        obtutibus mulierum?</p>
               <p>Paulum quoque abbatem, qui solitudinem Panephiso oppido proximam incoluit, ne
                        foeminam uideret, impense cauisse accepimus. Et cum aliquando cum abbate
                        Archebio ad quendam senem pergeret, uidens a longe obuiam uenire mulierem,
                        protinus retulit pedem et comite frustra retinente, ipso relicto tuguriolum
                        suum cursu concito repetiit. Cassianus tantam deuitandi sedulitatem
                        immodestię ascribit Deique iudicio factum asserit, ut, qui tantopere
                        foemineum conspectum execrabatur, paralysi resolutus ad coenobium uirginum
                        deferretur et languenti mulier assideret. Sed ego reor etiam dono Dei
                        factum, ne a muliere pries tangeretur, quam cum se tangi pene non sentiret,
                        ualitudinis ui oppressus. Quod si ab ea tangi ante contigisset, grauius
                        fortasse animo quam corpore ęgrotasset. Puritatis autem eius etiam apud
                        foeminas iacentis testimonium fuit <pb n="2-560"/> quod languentes oleo, quo
                        ipse contactus fuisset, peruncti sanabantur et infirmus infirmis remedio
                        erat.</p>
               <p>Pafnutius abbas, dum hospitibus pulmentum lenticulę, quod atheram
                        appellabant, pararet et subuolantis flammę uapor manum eius adussisset,
                        cogitare secum tacitus coepit, cur, qui iampridem et demonum infestationes
                        deuicisset et illicitos carnis motus mortificasset, tam modicę flammę
                        lęsionem persentiret. Quiescenti angelus apparuit et: Quid — inquit —
                        Pafnuti, ab igne te offendi potuisse miraris, cum necdum ignem, qui in te
                        est, sic penitus, ut putas, extinctum geras? Tunc te illum extinxisse crede,
                        cum puellam nudam atque formosam complexus nullo te libidinis motu
                        solicitari deprehenderis. Euigilans ille expauit tale experimentum et
                        liquido intellexit tutius esse cum demoniis colluctari quam iuuenculę
                        mulieris latere adherere, et ab igne offendi quam ab ea tangi.</p>
               <p>Arsenius abbas, uirorum quoque, nedum foeminarum declinare solitus consortia
                        confabulationesque, ut expeditius diuinę contemplationi uacaret, cum quędam
                        non obscuri generis matrona illum uidere cupiens, de improuiso ante
                        hospitiolum suum ipsi occurrisset, repente auertit sese et muliebrem
                        audaciam gestu pariter ac uerbis incusauit. Rogo — inquit illa — ne indigne
                        feras aduentum meum, quę syncera mente et pio affectu huc ueni. Aut si eo
                        quicquam offensus es, ueniam da ac pro me Deum, cui soli seruis, deprecare.
                        Precabor Deum — respondit — et quidem multum, ne unquam meminerim tui.
                        Documento nobis est, ut, quas etiam aliquando uidisse contigerit, mente ne
                        retineamus.</p>
               <p>Pior abbas, Antonii abbatis discipulus, intantum foeminas aspicere timuit, ut
                        nec sororem uiduam ualitudineque affectam uidere uellet. Cum enim ab ea
                        accersiretur dicente, si ipsum uidisset, tam sibi gratum fore, ut inde
                        sanitatem se recuperaturam speraret, ire omnino recusabat. Mox tandem abbate
                        iubente profectus est, et sororis cubiculum oculis clausis alterius ductu
                        ingressus, se quidem illi uidendum prębuit, sed <pb n="2-561"/> illam ipse
                        minime uidit nec ab ea cognitus abiit. Cumque rursum, ut ueniret,
                        inuitaretur: Et fui tecum — inquit — et uidisti me. Sic ille excogitauit,
                        quemadmodum et abbati morem gereret et sororem pręsentem non consipiceret,
                        ob hoc solum, ne a proposito discederet, quo tuendam castitatem existimauit.</p>
               <p>Vrsinus, Nursię presbyter, uxorem habuisse dicitur, sed cum presbyteratum
                        accepisset, ita ab ea fuisse alienus, ut nulla necessitate ipsam ad se
                        propius accedere passus sit. Post annos quadraginta in tali continentia
                        transactos, dum ille animam ageret et tandem cessante nouissimi singultus
                        anhelitu decessisse putaretur, ipsa admota ad nares aure, an adhuc spiraret,
                        explorare coepit. Mira res! Persensit mulieris tactum, qui seipsum iam non
                        sentiebat. Tum, quicquid uitalitatis in mortuo pene corpore residuum erat,
                        totum ad os collegit prorupitque in uocem dicens: Recede, mulier, nondum
                        penitus extinctus est ignis, tolle paleam! Recedente illa apparuerunt Petrus
                        et Paulus apostoli, quos ipso uidente cęteri uidere non poterant. Et dum ab
                        eis, ut aiebat, inuitatus se uenire respondisset, expirauit. Si tales
                        comites habeat hinc discedens casti hominis anima, quis nescit, quales
                        habere soleat eius, qui libidini seruit, aut quo hęc uocetur, si illa
                        uocabatur ad cęlum? Heu, heu, momentanea uoluptas, quantum decipis, cum
                        finis tuus ęternum malum sit!</p>
               <p>Propterea quidem Martino, Massici, Campanię montis, solitario, decretum ac
                        deliberatum fuit, ne foeminam aspiceret. Et dum quędam, non sancti uidendi
                        cupiditate, sed magis propositi eius turbandi causa, illi captata occasione
                        repente astitisset, pronus humi corruit uultuque inter palmas collecto
                        tandiu Deum, uti se in tali pudicicię discrimine tueretur, orauit, donec
                        illa longioris morę uicta tedio inde discessit. Ac nequis Christi seruis
                        negocium facere leue crimen putet, fama est mulierem hanc, simul atque de
                        monte descendisset, uita decessisse, Deo temeritatem eius ulciscente.</p>
               <p>Eiusdem audacię, sed diuersi euentus foemina Carilephum in Gallia, loci, qui
                        Cassagalla dicitur, solitarium <pb n="2-562"/> adiit, uirili amictu sexum
                        dissimulans, cum et ipse mulieres congressus semper refugisset. Et dum
                        singula nemine impediente perlustrasset, oculis capitur. Ac protinus facti
                        poenitens, nec iam se cęlans, nec merito eiusmodi infortunium se passam
                        negans, et coram illo prouoluta suppliciter ueniam petens, ipso orante uisum
                        recepit uitamque correxit, satis experta sub tutela Dei esse casti propositi
                        uiros.</p>
               <p>Quondam uero (sicut de Leone pontifice paulo ante dictum est) in magno
                        castitatis periculo in seipsos sęuisse constat, satius existimantes mutilato
                        corpore intrare in regnum cęlorum quam integro mitti in gehennam.</p>
               <p>Anianus, Alexandrinus episoopus, Marci Euangelistę successor ac discipulus,
                        mulierem quandam intuitus, mortem sensit intrare per fenestram. Et
                        scandalizantem oculum erruit proiecitque a se. Post hęc solitus in gelidis
                        mersare corpus aquis inediaque et uigiliis fatigare, ut ęstuantem in
                        pręcordiis libidinem extingueret. Et qui tanto labore castitatem
                        custodierat, montes dicitur transtulisse, quod nescio, an ullus alius, monte
                        quodam Numidię Bajbylonem usque ad probandam Christianę religionis ueritatem
                        ire iusso atque obediente.</p>
               <p>Nicetas<ref target="#d3e6141"/>
                  <note xml:id="d3e6141" ana="editor" resp="BG">*corr. ex <q>Niceta</q>
                  </note> martyr, a patre Maximiano, Nicomedię rege, ob Christianam
                        professionem supplicia passus, postquam omnia constanti animo pertulisset,
                        super plumea culcitra resupinus collocatur uinculisque constringitur, ne
                        inde se mouendi facultas esset. Tum adducta est meretrix forma prędita,
                        uestitu compta, arte instructa, quę et minus fortes allicere et non ita
                        cautos posset peruertere. At uero Nicetas,<ref target="#d3e6146"/>
                  <note xml:id="d3e6146" ana="editor" resp="BG">**corr. ex
                        <q>Niceta</q>
                  </note> ubi se ab illa modis omnibus ad impudiciciam concitari
                        uidit manibusque foemineis uerenda etiam in parte improbe ac petulanter
                        attrectari, ne lasciuia uinceret, quem non uicerant tormenta, pręcisam
                        mordicus linguam in osculantis se faciem expuit et ui doloris uim repulit
                        uoluptatis. <pb n="2-563"/>Exhorruit uiri cruore perfusa mulier abiitque
                        admirans ac stupens et iam maius quiddam homine illi inesse reputans, quem,
                        ut libidini suę cederet, ne uinctum quidem cogere potuit.</p>
               <p>Par huic exemplum in uita Pauli, priori eremitę, refert Hieronymus, sub Decio
                        et Valeriano persecutionibus apud Aegyptum passi iuuenis. Sed illum,
                        postquam omnia tormentorum genera superasset, in amoenissimos hortulos
                        adductum, inter lilia candentia et rubentes rosas lectuloque compositum,
                        leni aquarum murmure iuxta labente riuulo mollisque sibili uento arborum
                        stringente folia, ita ut locus ipse turpem uoluptatem mouere posset, nisi
                        dissectę dentibus linguę dolor etiam thori mollitiem et meretriculę
                        procacitatem blandimentaque contempsisset.</p>
               <p>Ferunt etiam quendam in deserto Aegypti solitarium, singularis probitatis
                        uirum, ad quem corrumpendum cum uenisset meretrix (acceperat enim sponsionem
                        a quibusdam lasciuis et sui simillimis iuuenibus, si illum ad coeundum secum
                        compulisset), finxit se uia aberasse. Et quoniam iam uesper erat, flens
                        petit, uti nocte illa tecto susciperetur. At ipse animi suspensus aliquandiu
                        stetit. Castitatis periculum denegare, quod petebatur, suadebat, charitas
                        uero cedere cogebatur, nequid foeminę foris manenti aduersi contingeret, cum
                        locus feris frequens esset. Denique receptam in uno tugurioli angulo posuit,
                        et se in altero collocauit. Noctu tamen cogitationibus ad impudiciciam
                        pulsatus, iam in eo erat, ut uinceretur, cum subito in mentem uenit, quod
                        pro tam breui uoluptate ignem ęternum passurus esset. Exurgens igitur
                        accendit lucernam et: Experiar — inquit — an ignem sustinere possim, quem
                        sustinere cogerer, si deliquissem. Digitosque ad lucernam admotos urere
                        pertinaciter coepit. Adustionis cruciatus libidinosas cogitationes
                        dissipauit, et gehennę timor intimam uoluptatis titillationem repressit.
                        Mulier autem, quę seruum Christi in mortis foueam pręcipitare moliebatur,
                        ipsa ibidem uitam cum morte commutauit. Mane iuuenes illi <pb n="2-564"/>adueniunt et, quam uicisse putauerant, mortuam iacere offendunt. Sanctus
                        uero, ut pro male redderet bonum, ipsam, quę pudicicię suę insidiari ausa
                        fuerat, precatione sanitati restituit. Hic attendendum, incauta charitas
                        quam male cessisset, si tentatus ipse sibimet minus pepercisset, si carnis
                        pruritum flammę cauterio non curasset, si denique digitos pro castitate dare
                        distulisset.</p>
               <p>De Hilarione abbate diuus Hieronymus scribens ait: <q>Iratus sibi et pectus
                        pugnis uerberans, quasi cogitationes percussione manus posset excutere: Ego
                        te — inquit — aselle, faciam, ut non calcitres. Nec te ordeo alam, sed
                        paleis, fame te conficiam et siti. Graui onerabo onere, per ęstus agitabo et
                        frigora, ut cibum potius quam lasciuiam cogites. Herbarum ergo succo et
                        paucis caricis post triduum uel quatriduum deficientem animam sustentabat,
                        orans frequenter et psallens et rastro humum fodiens, ut ieiuniorum laborem
                        labor operis duplicaret.</q> Indicauit nobis Hieronymus aduersus libidinem tria
                        pręcipua, dum sancti huius recenset gesta: ieiunium, orationem, laborem.</p>
               <p>Pręter hęc Euagrium hibernis noctibus in puteum, Bernardum abbatem in lacum
                        descendere solitos accepimus, ut gelascentium aquarum frigore calorem
                        corporis temperarent castitati infestum.</p>
               <p>Audomarum, Taruanensem<ref target="#d3e6171"/>
                  <note xml:id="d3e6171" ana="editor" resp="BG">* corr. ex <q>Tamanensem</q>
                  </note> episcopum, in
                        uespribus, patrem Franciscum in niuibus nudum uolutasse corpus, ut ea
                        castigatione uoluptatem carni insitam edomarent.</p>
               <p>Rursum Bernardus illam, quę libidinis furore percita uim castitati suę
                        inferre conabatur, clamoribus abegit; Thomas Aquinas rapta de proximo foculo
                        torre. O fida atque inuicta seruorum Christi pectora, quę dum pro pudicicię
                        arce starent, nec occultis inimici insidiis nec aperto belle capi potuerunt.</p>
               <p>Apelles quoque monachus diabolum, sub mulieris forma se dolose illicientem,
                        candenti ferro manu e fornace rapto (erat enim faber) perculit in faciem, et
                        ille <pb n="2-565"/> edito eiulatu, ut a multis audiret, fugiens euanuit.
                        Apelli deinde, sicuti tunc, candens ferrum manu, non forcipe tenere, cum
                        opus faceret, moris fuit. Quem enim libidinis calor diabolo succendente
                        urere non potuit, iam nec ferri poterat.</p>
               <p>Christophorum martyrem, qui mundi Opificem in humeris gestare meruit, cui
                        ducenti milites manum iniicere non sunt ausi, quo uiso Ammonitarum rex est
                        territus, uicissent foeminę, nisi ille repentę ad orationis arma
                        confugisset. Vinctus et in carcere positus, dum illum duę insignis
                        impudicicię sorores Niceta et Aquilina ad hoc a rege missę, ut turpi
                        uoluptate delinitum a Christo auerterent, complexu, osculis, alloquiis
                        oppugnare coepissent, sensit in tali certamine suam sibi haud sufficere
                        uirtutem, et Domini inuocauit. Eo orante carcer illuxit, subitus perstrinxit
                        oculos fulgor. Mulieres expauidę in terram corruunt, mortem sibi timentes,
                        quę mortem intentauerant uiro. Sed tandem ab eo spe uenię recreatę Christo
                        crediderunt, dumque ipsum palam confitentur, tyranni gladium immotis iugulis
                        excepere. Tantum itaque ualuit casti cordis deprecatio, ut Christophorus et
                        periculum euaderet et, quas pudicicię oppugnatrices habuerat, socias haberet
                        martyrii.</p>
               <p>Helenus abbas discipuli, qui carnis petulantia acrius, quam ferre posset,
                        infestabatur, cęllam digito per humum ducto circumscribens, immundis
                        spiritibus, ne signum illud transgrederentur, pręcepit. Et ille deinceps
                        eiuscemodi molestia liber fuit. Nos quoque, si discipuli eius fuerimus, qui
                        in digito Dei eiiciebat demonia, nunquam casti propositi locum deseremus.</p>
               <p>Medericus quoque, Heduensis abbas, et ipse malarum tentationum uictor ac
                        uirgo, monachum quendam assiduis incestę cogitationis oppugnationibus tantum
                        non superatum, tunica sua induens periculo liberauit, ita ut ille deinde
                        omnis huiusce molestię se expertem palam affirmare solitus sit.</p>
               <p>Antonio, Alexandrino abbati, diabolus deformi admodum tetraque facie apparens
                        dixit se fornicationis <pb n="2-566"/> spiritum et ab eo superatum esse. Nec
                        tamen ideo Antonius laxauit ieiunii rigorem, precum assiduitatem laborisque
                        solicitudinem, sed potius auxit, ueritus, ne diabolo credendo, dum se stare
                        putaret, caderet et remissis armis, quibus uicerat, occasionem uincendi
                        uicto daret.</p>
               <p>Eusebius, episcopus et martyr, quam uirginitatem ab ineunte ętate solicite
                        custodierat, Deo protegente nullius insidiis amittere potuit. Mulier quędam
                        forma illius capta, cum ad ipsum impudenter irrumpere uellet, cubiculum
                        aditu aperto intrare non potuit. Et culpę conscia ac terrore simul perculsa,
                        ante ianuam excito episcopo crimen confitendo ueniam impetrauit atque abiit
                        moerens, dum secum reputat, quantum malum est libido, ob quam pudicicię
                        cultorem ne adire quidem digna fuerit. Et illum profecto, que nulla unquam
                        obscoenitas uicerat, nec persecutoris gladius uicit.</p>
               <p>Equitius in Valerię partibus abbas, dum in iuuenta immundis tentationibus
                        quateretur, ad precum refugia recurrebat. Post quas somnianti uisum est
                        astitisse angelum omnemque sibi genitalium motum ademisse nec postea sensit
                        tentari. Quin immo, Dei dono fretus pręesse monasterio foeminarum coepit.
                        Interim tamen discipulos admonere non cessabat, ne se in eo prius emulari
                        uellent quam pari miraculo insuperabiles facti fuissent.</p>
               <p>Helias quoque abbas, cum triginta annos natus coenobii uirginum curam
                        suscepisset et carnis molestias ferre nequiret, ad desertum Scythi profugit.
                        Deinde in quiete apparentibus angelis, cur Deo dicatas uirgines reliquisset,
                        interrogatus causam dixit. Et cum ab eis uirilia sibi abscisa putasset,
                        somno experrectus, et corpore se integrum et mente comperit uirginumque
                        curam securus repetiit, nullum postea pruritum (licet inter foeminas
                        uersaretur) improbę cupidinis sentiens. Quisquis igitur, quantum potest,
                        periculum cauerit, Dei tandem auxilio reddetur tutus.</p>
            </div>
            <pb n="2-567"/>
            <div type="caput" n="8">
               <head>Caput VIII / DE CASTITATE SERVANDA EXEMPLA FOEMINARVM</head>
               <p>Sed aliquanto longiore, quam oportuit, ductu protractus sermo iam admonet, ut
                        foeminis quoque demus foemineę castitatis exempla, ne, si iis tantum, quę
                        diximus, contenti erimus, ipsę dedignentur sequi sexum alienum.</p>
               <p>Iam primum Susannę in coniugio fides nuptis omnibus documento est, ut mori
                        malint quam consentire corruptori. <q>Melius est mihi</q> — inquit —
                            <q>absque opere incidere in manus hominum quam peccare in conspectu
                            Domini.</q> Propterea quidem nec Deus innocentem cędi permisit nec
                        impune pudicam infamari sustinuit. Hi, qui iam ream iudicauerant, sententiam
                        uerterunt in accusatores; lapidibusque obruti sunt, quos furens et
                        ineffrenata libido ad mendacium egerat et impietatem.</p>
               <p>Iudit uiduam et multę diuitię et iuuenilis ętas et elegans prę cęteris forma
                        ad repetendum connubium hortabantur. Illa tamen uiduitatem prętulit nuptiis,
                        molli indumento cilicium, luxurię ieiunium, somno atque ocio uigilias et
                        orationem hisque armis instructa Olophernis, id est, diaboli dissecuit
                        caput, nullum ei ad se corrumpendam relinquens locum. Hinc illi, quę sic
                        uicerat, dicitur: <q>Confortatum est cor tuum, eo quod castitatem armaueris
                            et post uirum tuum alterum nescieris. Et ideo manus Domini confortauit
                            te, et ideo eris benedicta in ęternum.</q>
               </p>
               <p>Anna prophetissa, Phanuelis filia, cum septem tantum annos uixisset cum uiro,
                        in uiduitate ad quartum usque et octogesimum uitę suę annum perseuerauerat.
                            <pb n="2-568"/>quando Christum uidere et de illo uaticinari meruit.
                        Didicisti incorruptę uiduitatis pręmium; disce et, quo sale, ne corrumpi
                        posset, condita fuerit: non discedebat de templo, et ieiuniis et
                        obsecrationibus seruiens die ac nocte.</p>
               <p>Venimus, ecce, cum uiduis in templum. Sed iam cum uirginibus etiam ipsa
                        Sancta sanctorum <sic>ingred</sic> licebit, quando quidem illum,
                        quem nec cęli cęlorum capere possunt, Virginis uterus tulit. Virgo electa
                        est, quę Deum et hominem pareret et, ut propter uirginitatem electam scires,
                        mater facta uirgo esse non desiit.</p>
               <p>Quę hanc secutę sunt, non hominis mortalis, sed Christi sponsarum nomine
                        censentur, cęlestibus dignę nuptiis, quoniam terrenas contempserunt.</p>
               <p>Hinc Iphigenia, Aegippi, Aethiopum regis, filia, Matthei apostoli
                        prędicatione a falsa ad ueram religionem conuersa, cum uirginitatem Domino
                        uouisset et iam constructo coenobio multis pręesset uirginibus, neque minis
                        neque blanditiis moueri potuit, ut Hirtacum, paterni regni successorem,
                        acciperet maritum, ęterni Regis sponsam se esse dicens nec licere sibi illo
                        relicto alteri nubere. Tunc Hirtacus ex amore in furorem uersus Iphigeniam
                        cum reliquis, quę cum illa erant, atque adeo cum ipso monasterio concremari
                        iussit. Admoto uero igne flamma, uirginalis pudicicię ultrix, inde se
                        auertens in regiam prosiliit, quam Hirtaco cum unico filio uix euadente
                        funditus consumpsit. Sed tamen filius a demonio correptus interiit, pater
                        elephantia perfusus, morbi dolorem non ferens, ipse sibi mortem consciuit.
                        Itaque, qui male perdere Iphigeniam cum suis uirginibus cogitauerat,
                        teterrime ipse cum filio disperiit.</p>
               <p>Tecla etiam uirgo Paulo apostolo Iconii Christum euangelizanti credidit.
                        Cumque iam desponsata esset, repudiato coniugio uirginitatem seruauit et ob
                        fidei confessionem in ardentem rogum missa uri non potuit, subitis hymbribus
                        igne extincto. Deinde leonibus, ursis, tauris exposita, tot feris beluis
                        repente mansuefactis euasit inoffensa. Puduit proconsulem ultra in illam <pb n="2-569"/>sęuire uelle, cui tam atroces bestię pepercerant, et liberam
                        dimisit.</p>
               <p>Philippi apostoli quatuor filię, quia uirgines erant, prophetandi donum
                        accipere meruerunt, etiam post Ioannem, cum prophetas cessare oportebat.</p>
               <p>Agatham, Cathanensem uirginem, nec Aphrodisię meretricis illecebrę nec
                        Quintiani prętoris promissa, minę, supplicia ad impudiciciam trahere
                        patuerunt. Omnia contempsit, ut uirginitatem illibatam Deo offerret. Cum
                        apparuisset illi in carcere apostolus Petrus, mamillam, quę Quintiani iussu
                        auulsa erat, curaturus, exhorruit uirilem attactum et chyrurgicam refugiebat
                        manum, donec, quis esset, agnouit. Et statim ipso abeunte se sanatam sensit.
                        Cum super acutas testas ardentesque prunas nuda uolutaretur, minus poenam
                        doluit quam nuditatis ignominiam. Quod scelus nec terra ferens intremuit,
                        urbs concussa est, muri ruina prętoris asseclas oppressit ac, ne ipsi quoque
                        in uirginem impietas impune cederet, equorum suorum calcibus dentibusque
                        petitus periit. Ipsa autem uirgo, cum omnes uicisset cruciatus, ultro
                        optauit mori et esse cum Christo. Quo annuente lęta decessit. Merito ergo
                        uenit angelus ad exequias eius tumuloque insculpsit: mentem sanctam,
                        spontaneam, Deo honorem et patrię liberationem, ne angelicis in morte
                        careret laudibus, quę in uita castitatis puritate par angelis fuit.</p>
               <p>Lucia quoque Syracusana uirginitatem uita habuit chariorem. Iuueni, cui pacta
                        fuerat, iungi noluit, ut iungeretur Christo, pro cuius amore martyrium
                        constanter pertulit, cum illo uiuere recusauit. Igitur Paschasio consulari
                        potentate tumenti haud tantum licuit, ut ei castitatem posset erripere.
                        Impietatis furiis ardens, puellam duci ad lupanar iussit. Sed illam uis
                        nulla, nulli prorsus conatus mouere potuerunt. Funibus circumligatam mille
                        uiri, mille boum iuga trahere nitebantur. Sed eodem loco, quo eam fixerat
                        Dominus, ueluti montis rupes immota stetit atque ibidem uri, cędi, iugulari
                            <pb n="2-570"/>potuit; abduci, ut prostitueretur, non potuit, quoniam
                        Deo uouerat castitatem.</p>
               <p>In Catharina uirgine uicti philosophi scientiam, patienter tolerata tormenta
                        constantiam, rotarum fractio impiorumque percussio meritum testantur. Sed ne
                        uirginalis quoque candoris ac puritatis deessent testimonia, de abscissę
                        ceruicis uulnere lac, non sanguis effluxit. Exanime corpus angeli
                        sepelierunt, monumentum oleo manat. Et, si tantus honos mortuę in terra,
                        quanta beatitudo uiuentis in cęlo!</p>
               <p>Cecilia uirgo Valerianum, cui desponsata fuerat, ipso nuptiarum die ita
                        perterruit, cum angelum uirginitatis suę defensorem esse asseruisset, ut
                        ipsam ne contingere quidem ausus sit. Quin immo, deposito gentilitatis
                        errore ad Christum conuersus, et ipse uisionibus perfrui meruit angelorum.
                        Sed et martyrii coronam cum fratre Tiburtio laudabiliter consecutus est.
                        Ergo, non solum intacta permansit Cęcilia, cupidissimo iuueni tradita, uerum
                        etiam eidem saluti fuit, non auso prophanare illud, quod uirtute protegi
                        uidit diuina. Denique ambo rubentibus rosis et candentibus liliis ab angelo
                        coronari meruerunt, ut hoc uirginitatis insigne esset, illud martyrii. Neque
                        enim suppliciis uinci potuerunt, quos non uicerat uoluptas.</p>
               <p>Margarita Antiochena, Christo deuota uirgo, et patris gentilis odia et omnes
                        corporis cruciatus pati maluit quam Olybrio, Antiochię pręfecto, matrimonio
                        copulari: equuleum, uirgas, ungulas, ignem, grauiora morte supplicia. Sed et
                        ipsam mortem capite truncato fortiter pertulit, ne nuptiis uirginitatem
                        mutaret. Hinc quidem pro Olybrio repudiato accepit Christum, pro breuibus
                        poenis ęterna gaudia, pro morte uitam. Nec immerito a dracone deglutita
                        fracto uentre exiuit incolumis, quę carne circumdata carnalis impudicicię
                        ueneno infici non potuit, lasciuiam uincens pudore et in fragili corpore
                        seruans mentis integritatem.</p>
               <p>Barbaram, Nicomedię ciuem, forma, genere, diuitiis floreque ętatis
                        pręstantem, fidei tamen ardore talia <pb n="2-571"/>contemnentem, cum multis
                        eam petentibus nulli nubere uellet et se Christianam uirginitatis uotum
                        suscepisse diceret, furens gentilis pater Dioscorus stricto gladio illam
                        persequi coepit. Sed quam pater persequebatur, saxa miserata sunt. Eam
                        nanque montis crepido, ad quam fugiens constiterat, inclinata trans uallem
                        in aduersa rupe deposuit et rursum se errigens persecutorem impediuit. At
                        neque miraculo mollitus, omni silice durior pater tandiu per deserta
                        latitantem quęsiuit, donec inuenit. Tunc per capillos tractam Martiano
                        pręsidi torquendam tradidit. Quam Martianus post multos cruciatus et
                        utranque auulsam papillam ignominię causa nudam per urbis fora duci iussit.
                        Exhorruit nuditatem uirgo, quam non terruerant supplicia. Et cum Dominum
                        orasset, extemplo affuit illi angelus, papillas restituit sanatumque corpus
                        candenti stola contexit. Sed quoniam miracula maleficiis, non uirtuti
                        imputabantur, iussa est decollari. Et nequid ad immanitatem deesset,
                        pręuenit carnificem pater filiamque gladio, quo ante persecutus fuerat,
                        interemit. Qui omnibus feris ferocior interficere quidem illam, quam
                        genuerat, potuit, cogere autem, ut uel idola adoraret uel uirginitati
                        nuptias pręferret, non potuit.</p>
               <p>Sed neque te hoc loco tacitus prętermittam, celeberrima Agnes uirgo. Pręfecti
                        urbis filium nuptias tuas petentem despexisti, diuitias, quę illi affatim
                        suppetebant, offerentem neglexisti, patrem quoque eius ut minantem, ita
                        iniuria afficientem risisti. Ob quam constantiam Dominus, dum te impii
                        expoliant, capillorum uestiuit incremento. Dum ad prostibulum trahunt, sua
                        tutatus est luce. Infamem locum micantis fulgoris decore honestauit.
                        Perculit horrore corruptores et in fugam conuertit. Procum autem illum
                        libidinis furiis actum nihilque pensi habentem, cum ad te irruisset,
                        repentina nece mulctauit. Tu in medias proiecta flammas non es adusta. Neque
                        enim, quam in te exureret, obscoeni rumoris maculam ignis inuenit.
                        Dissipatus ergo ardor crudelitatis appetiit ministros et, insonti parcens,
                            <pb n="2-572"/>conuersus eat contra nocentissimos, Dei uoluntati
                        obsequente elemento. Denique suscepto per iugulum gladio intactam
                        uirginitatem eidem, cui deuoueras, Christo Sponso obtulisti. Cuius nunc
                        sequeris uestigia, quocunque se ille uerterit, perpetuoque eius frueris
                        consortio, recepta uictorię palma, quoniam pertinacissimos pudicicię tuę
                        oppugnatores magnifice superasti. O felix uictoria, cuius merces est
                        Christus!</p>
               <p>Et nequa aliquando dubitet, ne ui erripi possit castitas, Columbam uirginem
                        apud Senones passam, cum inter meretriculas uitiandam pertraxissent, ursus
                        ab iniuria tutatus est; Martianam Cęsareę defendit paries inter ipsam et
                        corruptores mirabiliter se interponens; Hyrenen<ref>*</ref>
                  <ref target="#d3e6275"/>
                  <note xml:id="d3e6275" ana="editor" resp="BG">* corr. ex <q>Hyrenem</q>
                  </note> Romę liberauit angelus,
                        iis, qui eam ad lupanar trahebant, illudens; Flauiam Domicillam Terracinę
                        intactam reliquit repentina eorum insania, qui uim inferre parabant;
                        Seraphiam apud Vendinenses eripuit horrendus fragor motusque terrę illos
                        exanimans, qui ipsam polluere nitebantur.</p>
               <p>Iustina Damasci munita crucis signo magiis Cypriani supplantari non potuit,
                        ut uiri copulam uirginitate potiorem haberet. Vide igitur, quantę uirtutis
                        sit Deo dicata uirginitas, ut uiolari nullo modo queat, ipso eam protegente,
                        cui dicata est.</p>
               <p>Huiusce propositi pariter et constantię fuere Dorothea passa Cęsareę,
                        Euphemia Chalcedone, Iuliana et Dula Nicomedię, Euphemia, Dorothea, Tecla,
                        Erasma Aquileię, Susanna, Basilla, Domicilla, Anastasia, Felicula, Daria
                        Romę, Victoria Tiburi, Valeria Lemouici, Ursula cum undecim milibus uirginum
                        Colonię. Hę et alię tum in iis, tum aliis orbis partibus, multę
                        nuptiis<lb/>uirginitatem, uitę prętulerunt Christum, nec coniugalis
                        uoluptatis illecebris nec tyrannorum tormentis uictę.</p>
               <p>Sed dicet aliquis nefas fuisse Christianis puellis maritos habere infideles
                        ideoque martyrium potius elegisse quam illicita coniugia, Legis obseruandę
                        gratia, non uirginitatis. Cuius argumentum una interrogatiuncula 
                        <pb n="2-573"/> confutabimus. Cur ante fidelibus maritis, cum multi
                        superessent, non se tradiderint, si <corr>tantummodo</corr>
                        infideles displicebant? Aut cur Cęcilia uirgo Valerianum iam credentem et
                        baptizatum martyrii maluit quam thori habere consortem? Et, ne ullus
                        calumnię relinquatur locus, subiiciemus etiam illarum aliquot exempla, quę,
                        ne legitimi quidem matrimonii nexibus implicari uoluerunt uel etiam
                        implicatę (quod multo difficilius est) castitatis cultum nunquam deserere.</p>
               <p>Brigida uirgo inter Scotię puellas pulcherrima, cum a potentibus (et quidem
                        Christianis) uiris in matrimonium peteretur et illa uirginitatem Domino
                        uouisset, eundem orauit, ut aliquo corporis uitio ipsam deuenustaret, quo
                        procorum inquietudo facile sedari posset. Itaque, cum oculorum decore maxime
                        placuisset, alterum subito hulcere percussum amisit. Cui ergo charior oculis
                        fuit uirginitas, nonne tanto pulchrior fuit in conspectu Sponsi cęlestis,
                        quarto istis terrenis (qui iam illam, quam paulo ante tam ardenter
                        appetierant, desponderi sibi dedignabantur) uisa est deformatior?</p>
               <p>Andragasina uirgo in Gallia Lothario regnante fuit. Quę cum a parentibus
                        Ansberto,* principi uiro (qui postea Rothomagensem ecclesiam rexit) inuita
                        desponsaretur, multis cum lachrymis Dominum obsecrauit, ne suam pollui
                        uirginitatem pateretur. Moxque leprę morbo totum corpus occupante, ob
                        foeditatem intacta dimittitur. Et ne in incerto esset, cur id mali
                        contigisset, ubi coenobium uirginum ingressa sanctum uelamen accepit,
                        continuo sana euasit. Puto, quę tam enixe orauerat lepram etiam ipsam, quoad
                        uixit, pati maluisset quam uirginitatem amittere.</p>
               <p>Farra uirgo, cum a patre Agnerico** (qui primo loco apud Theodobertum, Gallię
                        regem, habitus erat) ad nuptias urgeretur, sic hubertim fleuisse dicitur, ut
                        nimio lachrymarum humore oculorum acies hebetauerit. Et cum uisum beati
                        Eustachii episcopi precibus a Domino</p>
               <p>*corr. ex <q>Auiberto</q>
               </p>
               <p>*corr. ex <q>Agerico</q>
                  <pb n="2-574"/>impetratum recepisset, rursum patris molestiis
                        infestationibusque et iam odio agitata ad ecclesiam confugit. Ille iratus
                        inde raptam in carcerem detrudit. Nec tamen efficere potuit, ut uoto suo
                        filia consentiret, quę se iam Christo desponderat. Vbi uero firmam in
                        proposito permanere uidit et neque minis neque uerberibus moueri iam
                        placatior dimitti iussit nec deinde impedimento fuit, quin ipsa inter sacras
                        uirgines perpetuam uirginitatem, profiteretur. Tanta pro castitate perpessam
                        martyrem dicerem, nisi obstaret fidelis pater. Martyrii tamen coronam
                        meruit, quę sic oppugnata uirginitatem non amisit.</p>
               <p>Gregoriam, Romanam uirginem, a beato Gregorio traditum est ipso nuptiarum die
                        ad ecclesiam confugisse et perpetuę uirginitatis uoto Deo se consecrasse.
                        Reliquit uirum, et amplexata est Christum. Reliquit corporis uoluptates, et
                        uoluptatibus fruitur paradisi. Prudens deliberatio, sed felicior euentus, et
                        qui perraro sequi soleat in tam pręsenti periculo. Maioris ergo prudentię
                        est ante in portum se recipere quam procellę turbinem expectare.</p>
               <p>Sicuti fecisse Spoletanam uirginem idem autor est. Quę diuitis et principis
                        uiri filia, cum pater ipsam nuptui collocare decreuisset, illo inscio ad
                        monasterium abiens uirginitatis uelum habitumque accepit. Quod si nuptias
                        sustinuisset, nescio, an ei integrum fugere fuisset. Quanuis et ipse
                        indignatus illam exhęredauerit. Sed quam exhęredauit pater, Deus regni sui
                        cęlestis hęredem fecit, et quę nihil acceperat a parente, a Domino accepit,
                        ut ab obsessis demonia pelleret, sicuti de ilia testatus est sanctus
                        Eleutherius abbas.</p>
               <p>Euphrasiam uirginem, Antigoni filiam, quia cuidam Romano patricii generis
                        iuueni a parentibus ante pacta fuerat quam religioni se dedisset, cum illum
                        accipere Theodosii imperatoris litteris in Thebaidem, quo concesserat,
                        missis urgeretur, respondisse tradunt sponsum se habere in cęlo, non in
                        terra, et certum sibi esse omnia prius extrema perpeti quam fallere fidem
                        illi datam. Cumque insuper Theodosius opulentas uiri 
                        <pb n="2-575"/>nuptias suis donis se cumulaturum polliceretur: Opes meę — inquit — Christus
                        est. Dona tua aliis dato! Quid prius mirer, nescio, senilem tenerę ętatis in
                        respondendo sapientiam an puellaris animi in proposito constantiam. Sed idem
                        ille hanc Christiano principi respondere docuit, qui gentilibus philosophis
                        Catharinam. Et qui fecit, ne Luciam uirginem homines bouesque mouere
                        possent, fecit et hanc ne imperator. Perpetuum nanque Spiritus Sancti
                        habitaculum est impolluta uirgo, quę perpetuę <!-- je li ę ili nije? Čini
                        mi se da u tekstu nije--> sese dedicat castitati.</p>
               <p>Maria Decegnies, puellula duodecim annos nata parentum (non sua) uoluntate
                        cuidam Ioanni nuptui tradita, uitę districtione ac sanctitate commouit
                        uirum, ut intactam dimitteret. In uirginitate ergo perseuerans, multa
                        uirtute multisque miraculis celebris euasit. E uita decedenti Christus,
                        angeli, apostoli in uisu apparuerunt. Quorum consolationibus iocundata
                        mortis angustias non sensit. Solutam deinde a corpore animulam a Beata
                        Virgine cum angelorum comitatu in cęlum ferri conspexit episcopus Tolosanus.
                        Haud immerito tantam consecuta est beatitudinem, quę ne uiro quidem iuncta
                        uirilem copulam admisit et matrimonii iugo, cui iam subdita fuerat, excusso
                        incorrupta et corpore et mente permansit.</p>
               <p>Tam ancipitis pugnę gemina uictoria potitam Edildridam uirginem Sigebertus et
                        Beda scriptores tradunt. Quę Annę, regis orientalium Anglorum
                        Christianissimi, filia primum Tonberto, australium Giruiorum principi in
                        coniugium tradita, cum eodem pari uoto uirginitatem seruauit. Deinde eo
                        defuncto iterum a patre inuita desponsatur Ecgfrido regi. Sed cum ipso
                        quoque in uirginitate annos duodecim uixit. Postea uero eius permissu
                        religioni se consecrauit et securiorem quidem in monasterio, sed nunquam
                        domi castiorem uitam duxit. Haud dubium, quin castitatis merito tanta gratia
                        illam donauerat Deus, ut etiam iis, quibus nubebatur, statim continentiam
                        persuaderet. Rarissimum sane exemplum ac nescio, an a condito ęuo alterum
                        tale, ut aliqua et bis maritata sit et semper uirgo. <pb n="2-576"/>Semper
                        quidem uirgo, sed tamen unius uiri coniux Kunegundis, Henrici imperatoris,
                        fuisse dicitur. Denique uiro muliebri constantię diffidenti ac zelotypo
                        suspecta super candentes uomeres nudo, sed inoffenso uestigio ambulando
                        castam se probasse. Eo amisso liberius Deo seruire potuit, non castius
                        uiuere. In eadem ergo castitatis puritate perseuerans, nulli postea nubere
                        uoluit, ne cum Henrico simul amitteret uirginitatem. Qui ambo, quoniam in
                        coniugio cęlibes permanserunt, cęlo digni effecti et ad cęlum sublati, multo
                        felicius perenniusque regnum acceperunt quam reliquerunt.</p>
               <p>Gunzonis, Arbonę ducis, filia Galli abbatis precationibus a demonio liberata
                        uirginitatem uouit. Coeperat enim Spiritus Sanctus ibi habitare, unde
                        immundus fugerat. Cumque a Sigiberto, Gallię rege, in matrimonium peteretur,
                        a patre tradita, sponsam se cęlestis regis esse dixit. Quę uox ita exterruit
                        Sigibertum, ut puellam contingere non ausus monasterio uirgintum delegaret,
                        ei ipsam cedens, cuius se sponsam asserebat. Illa itaque in cęlesti
                        beatitudine Christo iungi meruit, quia, dum in terris uiueret, pluris fecit
                        castitatem quam Gallię regnum.</p>
               <p>Editę uirginis, Edgari, Anglorum regis, filię, corpusculum post annos aliquot
                        quam conditum fuerat aperto sarcophago redactum in puluerem inuentum est,
                        pręter uentrem et genitalia. Cunctisque mirantibus, cur ea pars tantum
                        integra extaret, cuidam ipsa uirgo in quiete apparens, minime mirandum esse
                        dixit, si reliquo corpore fatiscente uterus incorruptus maneret, qui
                        uirginitate sanctificatus esset et nulla libidinis labe inquinatus. Dunstano
                        quoque episcopo de illa reuelatur celebrandam esse in terra, quę digna
                        fuerit, ut in cęlo celebris esset inter sponsas Christi. O grande uirginalis
                        pudicicię meritum, quo tanta comparatur felicitas, ut anima hominis
                        honoretur in Dei regno et corpus cariem nesciat in sepulchro!</p>
               <p>Quasdam autem etiam apud infideles reuerenter habitas legimus. <pb n="2-577"/>Luceiam, Romanam uirginem, rex quidam barbarus nomine Ancias, cum captam
                        stuprare uellet, Dei cęli sponsam esse audiuit, et ui abstinuit ac simul
                        liberam fecit. Quin etiam ad Christum conuersus, cum ipsam Romę martyrio
                        consumptam audisset, captiuę suę sorte incensus relicto regno Romam perrexit
                        et pro uerę religionis assertione supplicia pertulit, magis iam desyderans
                        regnare in cęlo quam in terra. Tantum illi profuit uenerationi uirginem
                        habuisse.</p>
               <p>Eugenius etiam, barbarus Aphricę rex, Floram et Lucillam, sorores Deoque
                        dicatas uirgines, Latium incursans captas abduxerat. Sed cum eas perpetuam
                        castitatem deuouisse intellexisset, uitiare pertimuit et libertate donauit.
                        Ad bella procedens earum precationibus se commendabat uictorque redibat. Et
                        frequenti successu lętatus Christo ab ipsis prędicato credidit, intantum ut
                        Romam ad martyrium tendentes relinquere noluerit. Iam quippe didicerat
                        fragilem et caducam esse regni sui coronam, sed martyrii stabilem et
                        ęternam. Atque una cum illis passus cęlum petiit. Tantum et isti attulit
                        utilitatis honorata uirginitas.</p>
               <p>Virginitatis amor effecit, ut Euphrosina Alexandrina domum, parentes, patriam
                        fugeret et, ne iuueni (cui pacta fuerat) inuita traderetur, sub uirili
                        habitu latens proximi coenobii monachos adiret seque in eorum numerum
                        solenni professione redigeret, dicta Smaragdus. Cur, inquies, unum fugiens
                        tam multis se credidit? Quia eos, quibus se credebat, ęque ac se castos esse
                        nouerat. Quem autem fugiebat, longe disparis uoti diuersique propositi erat.
                        Neque tamen negare possum difficillimum esse foeminę cum uiris uersanti
                        mentem integram gerere et inter scopulos nauigantem nulla in parte ellidi.
                        Quam ergo fortis uirgo Euphrosina, quę saluas pudicicię merces per media
                        ipsa pericula usque ad portum perduxit salutis!</p>
               <p>Hoc idem mirari licet in Margarita, Aegyptia uirgine, quę et ipsa de sponsi
                        thalamo ad thalamum peruenit Christi. Prima quidem nocte illo ex lassitudine
                        altius <pb n="2-578"/>dormiente, ut qui diem totum in choreis et tripudiis
                        desudasset, ipsa dormire non poterat, assidue secum uoluens, quomodo
                        uirginitatis suę thesaurum subtraheret eius rapinę. Clanculum ergo
                        pedetentimque sese de cubili proripuit ędibusque excessit et uirum
                        assimulata monasteriumque ingressa inter monachos latuit uocata Pelagius,
                        ubi persancte uixit neque, quod foemina fuerit, ulli ante obitus sui diem
                        cognitum fuit. Igitur non dormiendum uirgini, ubi periculum imminet sed
                        uigilandum fugiendumque est, si sese integram cupit conseruare. Et nisi
                        huiuscemodi incumbat necessitas nunquam uiris uirgo se credat: ubi diuersus
                        sexus est, diuersarum cogitationum pugnas incidere necesse est. </p>
               <p>Iccirco beatus Martinus episcopus, cum uirginem quandam uitę sanctitate
                        percelebrem inuisere uellet et illa aditu negato ei excusando dixisset: Mi
                        pater sancte, ora pro me, quia a uiro nunquam sum uisitata — gratias egisse
                        Deo fertur, quod illa talibus imbuta moribus castam custodiret uoluntatem,
                        et benedicens eam abiisse lętus.</p>
               <p>Lubrica siquidem res castitas est: nisi summa circumspectione fulciatur,
                        facile labescit. Quod bene intellexit Petrus apostolus, qui, cum omnes morbo
                        aliquo laborantes passim curaret, filiam Petronillam uirginem febri uexari
                        dimisit. Et cum interrogaretur, cur, qui alios sanasset, filiam ęgrotare
                        sustineret, — sic ei expedire respondit. Didicit uirgo in infirmitate esse
                        fortior et iam nec sana de corporis uoluptate cogitare. Maluitque casta mori
                        quam Flacco consuli (a quo petebatur) nupta uiuere. Exaudiuit Deus
                        deprecantem, et uitę pariter consulisque libidini iam uim parantis ipsam
                        surripuit. Atque eandem, quę hominis uxor esse noluit, sponsam fecit
                        Christi, cęlestibus fruituram nuptiis, quia terrena contempserat.</p>
               <p>Sic et Hilarius, Pictauiensis episcopus, cum filiam suam Abram* caste
                        sancteque uiuendi pręceptis imbuisset et illa aliquandiu in uirginitatis
                        proposito perseuerasset, ueritus, ne malicia mutaret mentem, Dominum depre‑</p>
               <p>* corr. ex. <q>Apram</q>
                  <pb n="2-579"/>catus est, ut ipsam e medio sublatam iam in tuto collocaret.
                        Itaque tam lętus et alacer mortuam extulit, quam, ne uirginitatem in
                        coniugium uerteret, anxius ac solicitus fuit. His exemplis et timere discat
                        ancilla Christi, ut securior sit, et, si casus inciderit, uitam amittere
                        optet prius quam castitatem.</p>
               <p>Satis hęc de uirginibus. Viduarum nunc nostrarum castitatem exponamus, ne a
                        ueteribus (quarum superius fecimus mentionem) uicti uideamur.</p>
               <p>Nataliam, Hadriani martyris coniugem (quoniam forma multis pręstabat)
                        tribunus Nicomedię in coniugium petiit. Denegare non erat, quod tribunus
                        peteret. Et ancilla Christi iam, quo se uerteret, nesciebat. Impetrat tamen
                        tridui spacium ad deliberandum atque interim Dominum uotis precibusque
                        solicitat, ut pudiciciam, quam illi uouerat, ipse tueatur. Et somnio edocta,
                        inde soluens Constantinopolim uersus fugam fecit. Quod ut resciuit tribunus,
                        conscensa naui fugientem persequitur. Iam prope erat, ut consequeretur, cum
                        contrario flante uento coactus est reuerti; illa suo, quo uolebat, peruenit.
                        Itaque in uiduitate ieiuniis et precationibus uacans Deo seruiuit. Seruisset
                        autem homini, si iterum nupsisset.</p>
               <p>Paulam Romanam a Hieronymo proditum legimus post mariti mortem non solum
                        nubere noluisse, sed etiam cum uiris nunquam comedisse. Casta mulier uix se
                        uiduam esse putauit, si cui non sui sexus hominum uel ipsa tantum conuiuendi
                        familiaritate iungeretur. Sic itaque uiduitatem sancte pureque custodiuit,
                        ut in monasterio sacris uirginibus pręesset. Quas etiam ęquauerat castitate,
                        cęteris uirtutibus superabat.</p>
               <p>Elizabeth lantgrauio tradita uotum uouit, si marito superesse sibi contingat,
                        Deo se in castitate seruituram. Et casti propositi meritum habuit etiam
                        coniugata. Post uiri obitum de ingentibus diuitiis ad ultimam deuoluta est
                        paupertatem, rapientibus omnia, qui se lantgrauio succedere dixerant. Vnde
                        ab episcopo Bambergensi suscipitur pieque sustentatur. Quo rursum ad nuptias
                        hortante dotemque multam pollicente respondit: si id conari <pb n="2-580"/>pergeret, sibi in animo esse truncatis naribus uel scissa facie ita se
                        deformem reddere, ut, qui ducere uelit, futurus nemo sit. Igitur inops et
                        egena mulier nec prioris fortunę felicitatem amissam doluit nec secundę
                        oblatam accepit, dum sola castitate gaudet. Adeoque impatienter tulit ad
                        coniugium repetendum se inuitari ut, nisi, qui inuitabat, cessasset, suam
                        ipsa faciem lacerasset. Quanta autem sanctitate profecerit, hinc nose licet,
                        quod nullum fere uirtutis genus in hoc opere eius exemplo uacuum sit.
                        Profecto, nisi perpetuam castitatem tam ardenter adamasset, ad tantam
                        profectionem nunquam peruenisset.</p>
               <p>Galla, Symmachi consulis filia (ut Gregorius refert), Gothis Italiam
                        uastantibus uiduata uiro, cum quo annum tantum uixerat, nulli postea nubere
                        uoluit, licet et ętate integra esset et non illiberali forma. Aegrotanti
                        foedaque corporis scabredine affectę medici consulebant rursum uti marito,
                        alioquin eo morbi genere uel perituram uel, si uixerit, contra sexus sui
                        morem uillosum mentum habituram. At illa neque oris deformitate neque mortis
                        periculo territa propositum dimisit castitatis. Dum autem diem suum obiret,
                        affuit in uisu Petrus apostolus, a peccatis absolutam esse dixit, promissis
                        uitę ęternę errexit et, ut secum ueniret, hortatus est. Tunc sancta animula
                        illo dimisso corpore, quo uocabatur, lęta abiit. Si his etiam digamas frui
                        solere uisis nostis, nubite, uiduę. Sin uero nihil tale de illis memorię
                        proditum legistis, non est, cur illas imitemini, de quarum beatitudine a
                        scriptoribus siletur. Siqua tamen continere se non potest, nubat. Melius est
                        enim nubere quam uri, quia minus malum maiore malo melius est.</p>
               <p>A quo quidem malo multum abhorrens Euphrasia, uirginis Euphrasię mater, hac
                        unica prole suscepta cum uiro suo Antigono caste continenterque uixit.
                        Cęterum illo defuncto, quoiniam ętas, forma, diuitię suppetebant, ad
                        secundas nuptias urgeri coepit Theodosii imperatoris Augustęque suasionibus
                        ac promissis. Quod quanquam amore erga ipsam summo agebatur, illa tamen
                        indignans <pb n="2-581"/>et castitate metuens, rebus occulte nauigio
                        impositis, cum filia in Aegyptum nauigauit. Et in Thebaidem perueniens,
                        filiam monasterio tradidit, quę secum tulerat, pauperibus erogauit piisque
                        ipsa operibus incumbent castitatis propositum nunquam dereliquit. Cumque
                        abbatissa, cui filiam commendauerat, in quiete uidisset Antigonum in
                        paradiso fulgentem a Domino exorasse ut coniugem suam de terris euocatam
                        sibi iam sociam faceret, die, qua prędictum fuerat, lęta decessit. Tanta
                        ergo accepit bona, quia et cum uiro caste se habuerat et sine uiro
                        uiduitatem constanter seruauerat, quanta imperator iterum nubenti dare
                        nunquam potuisset.</p>
               <p>Salaberga post quinque filios ex Alduino marito, Dagoberti, Gallię regis,
                        duce genitos ab eodem impetrauit, ut deinceps in castitate Deo seruiret.
                        Itaque constructo apud Lugdunum amplo monasterio trecentis fere ancillis
                        Christi pręesse meruit et multorum signorum operationibus celebris fuit. Et
                        quia seruandę castitatis gratia uirum liberosque reliquit, nunc cum Christo
                        regnat, et in quo omnis beatitudinis summa est, eius indissolubili fruitur
                        consortio conspectuque lętatur.</p>
               <p>Radegundis Clotarii, Gallię regis, coniux, cum annos aliquot cum marito sine
                        querela uixisset, tandem seruandę castitatis cupiditate accensa diuortium
                        impetrat et monasterio se includit. Quęque regis uxor fuerat, facta est
                        sponsa Christi. Et magis deinde miraculis claruit quam ante claruerat Gallię
                        regno, quod reliquit.</p>
               <p>Melania, urbani prętoris filia, uiro tradita, cum duos liberos, quos ex eo
                        susceperat, impuberes adhuc morte immatura amisisset, nequaquam de reparanda
                        prole cogitare coepit, sed de castitate seruanda. Crebris itaque suasionibus
                        induxit maritum, ut distractis in pauperum usus bonis ambo animum ad Dei
                        seruitium applicarent. Itaque ille inter monachos, ipsa inter ancillas
                        Christi, quod uitę superfuit (relicto geniali thoro) laudabiliter
                        peregerunt, uiduitatem seruantes, antequam uidui essent, immo, quod plus
                        est, religione se uincientes, ne uxorios actus repetere expeditum foret. I
                        nunc, insatiabilis <pb n="2-582"/>libido, cui maritum habuisse non est
                        satis, alios atque alios tibi quęre, cum hę sanctissimę foeminę etiam, quem
                        habebant, habere noluerint, ut Christum haberent.</p>
               <p>Sed quid de illis dicam siue foeminis siue uiris qui ne adulteriis quidem
                        abstinent, qui meretricantur, qui libidinibus diffluunt, quando quidem etiam
                        matrimonia iterare, etsi licitum, non tamen satis honestum putatur; nisi
                        forte honestum sit uri et continere se non posse. Meminerint igitur in
                        Decalogo pręceptum esse: <q>Non mechaberis, non concupisces uxorem proximi
                            tui!</q> Et in Lege adulteros lapidibus obrui et a rege Babylonio, id
                        est, diabolo in igne frixos, <q>pro eo</q> — inquit — <q>quod fecerint
                            stulticiam in Israhel et mechati sint in uxores amicorum suorum.</q>
                        Reminiscantur in Euangelio gregem porcorum mergi in profundum et Samaritanam
                        mulierem, quia quinque uiros habuerat, argui a Domino sextum iam non esse
                        suum. Et ab eodem adulterę, ne amplius peccaret, iniunctum, ne grauius illi
                        contingat. Sciant etiam fornicationis reum ab Apostolo traditum Sathanę in
                        interitum carnis. Quod uitium usque adeo execrabile iudicat, ut Corinthiis
                        eorum consuetudinem, qui illo infecti sunt, interdicat dicens: <q>Ne
                            commisceamini fornicariis!</q> Et idem: <q>Nolite errare</q> — inquit —
                            <q>neque fornicarii, neque idolis seruientes, neque adulteri, neque
                            molles, neque masculorum concubitores regnum Dei possidebunt. </q>Iterum
                        alibi ait:<q> Fornicatores et adulteros iudicabit Deus, hoc est,
                        damnabit.</q> Et in Apocalypsi legimus: <q>fornicatorum partem cum ueneficis
                            futuram et idolatris et omnibus mendacibus in stagno ardenti igne et
                            sulphure, quod est mors secunda.</q>
               </p>
               <p>Sed percurramus etiam Scripturarum exempla, quo magis innotescat, quanto odio
                        Deo sit omnis impudicus. Lamech primus duxit duas uxores, et primus Cayn
                        occidit fratrem. Dicitur tamen septuplum ultio dabitur de Cayn, de Lamech
                        uero septuagies* septies. Sodomitę et Gomorrei, cum aduenas turpiter
                        appetissent, cęcitate primum lucem amisere, deinde etiam uitam, cum ipsis</p>
               <p>* corr. ex <q>septuagesies</q>
                  <pb n="2-583"/>urbibus funditus euersi, et qui igne libidinis exarserant,
                        cęlesti igne super eos pluente consumpti sunt. Ob Dinam, Iacob filiam,
                        uiolatam Sichimorum urbs uastatur, et unius stuprum cędibus expiatum est
                        plurimorum. Ruben maledicitur, quia ascendit cubile patris sui. Zambri cum
                        scorto Madianite, ad quod palam intrare non erubuerat pugione sacerdotali
                        confodiuntur. Et ne non iure cęsos arbitreris, illis punitis Dei in filios
                        Israhel ira placatur. Prima Sansonis uxor, quia ipso repudiato alium
                        acceperat, simul cum patre igne combusta poenas dedit. Ipse Sanson secundę
                        uxoris (ut scias, qualis bigamię euentus sit) dolis ac proditione periit.
                        Tribus Beniamin pene internitione deletur ob uim illatam coniugi alienę.
                        Dauid regem adulterii perpetratio ad innocentis et quidem de se bene meriti
                        indignam compulit necem, ut intelligas illicitos concubitus causam esse
                        plurimorum malorum. Et licet peccatum hoc mox per poenitentiam translatum
                        dicatur, ipsa tamen peccati labes non nisi multarum maximarumque patientia
                        calamitatum elui <!-- je li i na kraju? Naime, čudno mi je da se ne vidi
                        bar dio točkice na i --> purgarique potuit. Filius etiam Dauid Ammon
                        defloratę Thamar iniuriam morte rependit, a fratre interemptus Salomonis
                        sapientiam multarum amor fecit insanire, ita ut earum diis deabusque phana
                        poneret. Quamobrem scissum est regnum de manu filii sui et datum Hieroboam,
                        seruo suo. Igitur, cum obscoenę libidinis uoluptas multo maioribus
                        suppliciis semper compensata sit, certe, si nulla etiam castitati pręmia
                        proponerentur, caste tamen uiuendum esset. Rursum, cum tanta castitatis sit
                        merces, quantam ęstimare nemo potest, si nulla libidinem sequeretur punitio,
                        libidine abstinendum esset. Vt ergo et uitium caueamus et uirtuti penitus
                        innitamur, qualis utriusque finis sit, iugiter cogitemus. Sed dices:
                        Spiritus quidem promptus est, caro autem infirma. Video aliam legem in
                        membris meis repugnantem legi mentis meę, et non quod uolo bonum, hoc ago,
                        sed quod odi malum, illud facio. At castiga corpus tuum et in seruitutem
                        redige, ut obedire discat spiritui. Deinde, quanto infirmior es, tanto
                        solicitius pete a Domino auxilium. Petenti datur et pulsanti aperitur.
                        Frequentius <pb n="2-584"/>ora, uentri minimum indulge. Hoc demonium non
                        eiicitur, nisi per orationem et ieiunium. Somnolentiam caue et uigilils
                        operam da. Qui uigilat, non sinit perfodi domum suam. Fac aliquid operis, ut
                        nunquam te diabolus inueniat ociosum. Sexum diuersum, quantum potes, fuge,
                        quantum licet, obliuiscere: fugientem deserit concupiscentia, obliuiscentem
                        dimittit foeda titillatio. Semper tamen totam uincendi spem in Deo colloca.
                            <q>Sine me</q> — inquit — <q>nihil potestis facere.</q>
               </p>
            </div>
            <div type="caput" n="9">
               <head>Caput IX / DE POENITENTIA PECCATORVM PER EXEMPLA VETERVM</head>
               <p>Hactenus de castitate. Nunc iis, qui culpa aliqua lapsi sunt, demus
                        poenitentię locum, ut resurgant. Et quidem, nemo est, qui non peccet.
                            <q>Septies in die cadit iustus,</q> ait Scriptura. Et Ioannes apostolus:
                            <q>Si dixerimus</q> — inquit — <q>quia peccatum non habemus, nosipsos
                            seducimus et ueritas in nobis non est.</q> Igitur, quoniam omnia Deus
                        conclusit sub peccato, ut omnium misereatur, omnibus necessaria est
                        poenitentia, quę, quanti fructus sit aut qualiter agi debeat, exemplis
                        patebit.</p>
               <p>Legimus Israhelitas, quoties Legem sanctam pręuaricati sunt, Deo uindicante
                        erumnis uastationibusque affectos. Rursum, cum poenitendo sese correxissent
                            <pb n="2-585"/>eodem miserante liberatos, ut et iustum in puniendo
                        agnoscas et facilem in remittendo.</p>
               <p>Cum ergo Iosue duce iam defuncto alienigenas sibi iunxissent et (quod
                        execrabilius est) immolassent eorum diis Baalim et Astaroth, obliti Dei sui,
                        a quo multa, magnaque acceperant beneficia bellis oppressi Cusanrasathaim,
                        Mesopotamię regi, annos octo seruierunt. Tandem errorem suum incusantes et
                        ad poenitentiam conuersi, Dei, quem abiecerant, opem implorarunt, et
                        Othoniele duce uictis hostibus recuperauere libertatem rerumque potiti sunt.
                        Percutit ergo Dominus, ut sanet occidit, ut uiuificet. Sed neque sanat neque
                        uiuificat nisi poenitentes.</p>
               <p>Othoniele uero mortuo, cum iterum iisdem flagitiis se polluissent, Eglon,
                        Moabitarum regi, decem et octo annos tributa pensitauere. Postremo
                        poenitentes Aioth ambidexter uindicauit in libertatem, rege ipso interempto
                        et decem milibus hostium cęsis. Deinde annos octoginta nemo illos armis
                        lacessiuit, ut hinc intelligas cum potentibus diabolum congredi minus audere
                        et, si audeat, nocere non posse.</p>
               <p>Mortuo Aioth peccauerunt, et traditi sunt Iabin, regi Chanaan. Sed post annos
                        uiginti cum eos sceleris poenituisset clamassentque ad Dominum, Delbora
                        prophetante Barach tantummodo cum decem milibus armatorum Sysaram, regii
                        exercitus ducem, cum nongentis falcatis curribus et ingenti militum copia in
                        pręlium descendentem fudit fugauitque. In decem milibus Decalogi numerus
                        habetur, quo, si poenitens se munierit, uitiorum multitudinem contra
                        insurgentem facile superabit.</p>
               <p>Iahel autem, uxor Aber, Sysaram adacto in tempora clauo interfecit. Iahel
                        interpretatur <q>incipiens</q>, Aber <q>lucidus</q>. Iahel ergo uxor est
                        Aber, quia illum, quem poenitere incipit, lux recti prauique dignoscendi
                        comitatur. Sysara <q>exclusionem gaudii</q> designat, id est, diabolum, qui
                        nos a paradisi gaudiis maligna suggestione nititur excludere; quem clauo in
                        tempore transfodimus, cum in tempore poenitentiam agimus, compunctionis
                        clauo uitium <pb n="2-586"/>expungentes. Hoc tempus si elabi sine
                        poenitudine dimiserimus, frustra postea nos poenitebit. Incassum enim tunc
                        lugetur, cum iam actorum ratio exigitur.</p>
               <p>Post annos quadraginta in pace peractos rursum ad impietatem prolapsi a
                        Madianitis deuastantur annos septem. Et cum tandem illos delicti
                        poenituisset, per Gedeonem opitulatus est eis Deus. Qui diuino fretus
                        auxilio, non amplius quam cum trecentis armatis uix innumerabiles copias
                        fudit atque concidit. Oreb et Zeb, principum Madian, capita uictor abscidit.
                        Oreb dicitur <q>tentatio</q>, Zeb <q>lupus</q>, Madian <q>contradictio</q>
                        sine <q>iniquitas</q>. Igitur uere poenitens incipit cum tentationibus
                        colluctari nec se ultra spiritalis lupi rapinis exponit, sed, ut primum se
                        impugnari animaduertit, ita primum resistit. Et hoc est capita principum
                        contradictionis uel iniquitatis truncare — peruersarum cogitationum initia
                        recidere, ne, si moram fecerint,</p>
               <p>
                  <q>Crescant et tacitum uiuat sub pectore uulnus.</q>
               </p>
               <p>Sed Gedeone quoque uita defuncto auersi sunt post gentilium ritum colentes
                        Baalim et Astaroth. Et cum Philistinorum inuasionibus per sedecim annos
                        attriti essent, poenitentiam quidem egerunt, sed non exaudiuit eos Dominus.
                        At cum etiam idola de finibus eiecissent, per Iepte ducem tutatus est eos,
                        ulciscens aduersarios, a quibus assidue uexabantur. Ex quo patet
                        poenitentiam non uerbo tantum, sed etiam facto agendam esse, ut ueniam
                        promereri possis.</p>
               <p>Rursum ob idolatrię crimen annos quadraginta sub iugo Philistinorum fuere.
                        Postea uero poenitentes per Sansonem liberati sunt, qui ligatus <corr>fregit</corr>
                        uincula et maxilla asini interfecit inimicos et de
                        molari maxillę egressis aquis sitim sedauit. Per poenitentiam quippe
                        diuelluntur nexus peccatorum. In maxilla oratio, in asino humilitas
                        intelligitur, quibus prosternuntur nequitię spiritales, quia humiliantis se
                        oratio nubes penetrat. De molari autem maxillę fluunt aquę cum inter orandum
                        conscientię morsus ellicit lachrymas, quibus deinde parta beatitudo
                        restinguit desyderii sitim. <pb n="2-587"/>Sub Heli quoque sacerdote a
                        Philistinis angustias cladesque passi, Samuelis admonitione atque hortatu ad
                        poenitentiam inclinantur. Ipsoque pro eis deprecante hostiasque offerente
                        fleuerunt ieiunaruntque palam confitentes, quod Baalim et Astaroth idola
                        coluissent, Dei sui cultu derelicto. Hac poenitentium afflictione placatus
                        Dominus Philistinorum multitudinem in illos irruere paratam tonitru ac
                        fragore exterruit, ut repente auersi terga darent. Filii uero Israhel eos
                        fugientes persecuti ad internitionem conciderunt, urbes, quas amiserant,
                        recuperarunt nec postea ab inimicis infestati sunt, quandiu uixit Samuel.
                        Hinc percipitur, quantum deprecatio, quantum lachrymę, quantum ieiunia
                        prosint poenitenti. Quid est enim aliud urbes amissas recuperare nisi
                        pristinę uirtutis meritum, quod peccando deperditum fuerat, instaurare?</p>
               <p>
                  <q>Peccaui</q> — inquit Dauid — <q>Domino</q>, cum adulterio, homicidium
                        iunxisset, et statim meretur audire: <q>Dominus quoque transtulit peccatum
                            tuum; non morieris.</q> Magnum peccatum magna remissum est misericordia.
                        Haud dubium, quin et magnus poenitentis dolor extiterit, qui tam repente
                        uenia dignus fuit. Quomodo enim minante propheta tanti delicti conscius non
                        uehementer doluisset, qui paruulo ęgrotante, quem de illicito generauerat
                        coitu, fleuit, ieiunauit, in terra iacuit, qui Absalonem filium fugiens
                        nudis pedibus et operto capite et lachrymantibus oculis incessit? Multum
                        ergo dolendum est, cum multum peccatum est. Nec te moueat, si aduersis
                        casibus concutitur, cui uenia indulgetur. Sępius excoctum aurum purius
                        nitet.</p>
               <p>At idem iam omnium inimicorum suorum uictoria potitus, cum describere regni
                        populos iussisset, quorum numerus fuit uirorum fortium de Israhel octingenta
                        milia, de Iuda quingenta milia, uidens se pręesse tantę multitudini, mentis
                        elatione peccauit et continuo (ut discas non differendam esse poenitentiam):
                            <q>Peccaui</q> — inquit — <q>ualde in hoc facto. Sed precor, Domine, ut
                            transferas iniquitatem serui tai, quia stulte egi nimis.</q> Ecce moeret
                        et poenitens se deliquisse confitetur. Cur <pb n="2-588"/>ergo non, ut ante,
                        sequitur confessionem uenia, cum pręsertim illud quam hoc peccatum grauius
                        fuerit? Quin licet deinde quis leuius peccet, magis tamen efficitur
                        ingratus, dum post remissam culpam in culpam relabi negligit. Proinde
                        Dominus, cui prius facile pepercerat, nunc eundem de tribus eximiis malis
                        unius optione onerat, hoc est, uel famis uel cladis uel pestilentię, nequis
                        uenia pro licentia utendum putet.</p>
               <p>Roboam, rex Iuda,* et illi, quibus pręerat, lege Dei contempta gentilium
                        ritum sequebantur, cum Sesac, rex Aegypti, de improuiso fines eorum
                        irrumpens oppida multa et loci natura et armis munita expugnauit illosque,
                        qui aduersum se in campum descenderant, in urbem fugere compulit. Porro, cum
                        per Semeiam prophetam audissent: <q>Vos reliquistis me, et ego reliqui uos
                            in manu Sesac, dicit Dominus,</q> ab errore conuersi poenitentiam
                        egerunt. Inde rursum Dominus ad Semeiam ait: <q>Quia humiliati sunt, non
                            disperdam eos. Veruntamen seruient Sesac, ut sciant distantiam
                            seruitutis meę et seruitutis regni terrarum.</q> Ergo etiam per
                        poenitentiam placatus Dominus non semper omnem angustiam aufert, cum
                        scilicet hoc profuturum nouit, cui placatus est. Nam uirtus in infirmitate
                        perficitur.</p>
               <p>Achab, Samarię regum pessimus, qui uineam Naboth Iezrahelitę per ipsius cędem
                        ita occupauerat, ut, crudelior tunc an auarior fuerit, non facile dignosci
                        possit, minante sibi Domino per Heliam prophetam pertimuit et scissis
                        uestibus texit se cilicio, ieiunauit, in sacco iacuit. Iccirco Dominus
                        malum, quod illi interminatus fuerat, distulit post eum in diebus Ochozię et
                        Ioram, filiorum eius. Hinc per Ezechielem prophetam ait: <q>Impietas impii
                            non nocebit ei, in quacunque die conuersus fuerit ab impietate sua.</q>
               </p>
               <p>Iosaphat, rex Iuda, irruentibus aduersum se Moabitis et Ammonitis et Idumeis
                        indixit ieiunium atque orauit. Omnesque de Iuda steterunt coram Domino cum
                        paruulis et uxoribus ac liberis et in terram proni ado‑</p>
               <p>*corr. ex <q>Iudę</q>
                  <pb n="2-589"/>rauerunt. Cantores pręcedentes exercitum Deo laudes
                        personabant, cum illi, quos pertimuerant, in seipsos conuersi mutuis
                        uulneribus concidere. Iosaphat et Iuda diripuerunt spolia et gratias Deo
                        egerunt, quod sic pro ipsis depugnasset. Cor enim contritum et humiliatum
                        Deus non spernit. <q>In tribulatione</q> — inquit — <q>inuocasti me, et
                            liberaui te.</q>
               </p>
               <p>Benadab, Syrię rege, Samariam obsidente oppidani fame laborabant, ita ut
                        quędam mulieres a filiorum esu non abstinerent, quando poenitentia et
                        humiliatione Ioram, Samarię regis, qui cilicio se induerat, die uno summa
                        inopia in summam uersa est copiam. Syri enim horrendo armorum strepitu
                        diuinitus excitato uehementer perterriti relictis impedimentis omnique
                        supellectili dimissa fugam fecere. Samaritę uero egressi direptis castris
                        insperata preda ditati sunt, et modius similę stetit
                        statere uno sicuti prędixerat Heliseus, et duo modii ordei statere uno.</p>
               <p>Rex Israhel Ioachan cum suis, quos pręuaricari fecerat subditus Azaheli,
                        Syrię regi, et Benadab, filio eius, poenitentiam egit orauitque ad Dominum,
                        et sicut Scriptura ait: <q>Datus est illis saluator, cuius ope liberati
                            sunt.</q>
               </p>
               <p>Ezechias fide et religione probatus, sed ob plebis et Achaz patris impietatem
                        Hierosolymis obsessus, conscidisse uestimenta dicitur saccoque se operuisse,
                        ad templum uenisse, ad Esaiam, ut pro ipsis oraret, misisse. Et continuo ab
                        eodem propheta meruit audire, ne timeret. Denique ira in hostem conuersa
                        nocte una cecidere centum octoginta quinque milia Assyriorum, angelo cędente
                        et a pernicie liberante poenitentem. Prophetauerat autem Esaias dicens:
                            <q>Cadet Assur in gladio non uiri, et gladius non hominis uorabit eum,
                            et fugiet non a facie gladii.</q>
               </p>
               <p>Idem Ezechias, cum ęgrotanti sibi diem extremum imminere per prophetam
                        audisset, flendo atque orando impetrauit uitę propagationem uixitque ultra
                        quam uixisset, si sic non egisset — quindecim annos. Argu‑ <pb n="2-590"/>mento est uere poenitentes non esse morti obnoxios, sed uitę destinatos
                        ęternę, dicente Domino: <q>Nolo mortem morientis. Conuertimini, et
                        uiuite!</q>
               </p>
               <p>At cum gloriabundus Merodach, Babylonię regis, legatis gazam suam omnem
                        ostentasset et ob id illam ad Babylonios quoque transportandam Esaia
                        prophetante didicisset, delicti conscientia consternatus, non est ausus
                        mulctam hanc auferri poscere, sed differri. <q>Bonus</q> — inquit — <q>sermo
                            Domini; sit tantum pax in diebus meis.</q> Itaque in posteros dilatum
                        est malum, forte etiam ab ipsis differendum, si uel non deliquissent uel
                        continuo illos delicti poenituisset.</p>
               <p>Manasses, eius filius, cum in regnum successisset, patris uirtutes uitiis
                        suis ęquauit. Coluit enim idola, somnia obseruauit, artes maleficas
                        exercuit, Domini per os prophetarum minas denunciationesque contempsit. Ob
                        hoc ab Assyriis captus et catenis atque compedibus uinctus, abductus est in
                        Babylonem. Et tamen, postquam eum flagitiorum suorum poenituisset
                        precatusque esset Deum, quem peccando irritauerat, exauditus est reductusque
                        Hierosolymam et in regnum postliminio restitutus. Tunc simulachra, quę
                        posuerat, euertit arasque destruxit et restaurato altari Domini uictimas ac
                        pacifica immolauit suisque pręcepit, ut colant Dominum, Deum Israhel. In
                        bonum denique ex pessimo mutatus est, in liberum ex servo, in regem ex
                        captiuo, quia poenitens ac dolens ad Dominum clamitauit, eodem Domino per
                        Esaiam dicente: <q>In indignatione mea percussi te, et in reconciliatione
                            tua misertus sum tui.</q>
               </p>
               <p>Iosię regi Iuda, quoniam, cum Legis librum perlegisset, patrum populique
                        transgressione uehementer tristatus est, Olda prophetis respondit: <q>Hęc
                            dicit Dominus: Ecce ego adducam mala super locum istum et habitatores
                            eius, quia dereliquerunt me, et sacrificauerunt diis alienis. Te autem,
                            quoniam audisti uerba Voluminis et perterritum est cor tuum et fleuisti
                            coram me, colligam te ad patres tuos in pace, ne uideant oculi tui mala,
                            quę inducturus sum super locum istum.</q> Itaque propter <pb n="2-591"/>unius poenitentiam communis omnium calamitas, quoad ipse uixit, dilata
                        est. Vixit autem posthac duodecim annos.</p>
               <p>Sed plerique sane peccatum suum doluerunt, Iosias uero et post illum Esdras
                        etiam alienum. Nam hic quoque, cum intellexit, quod ipsi, qui secum a
                        Babylone Hierosolymam remigrauerant, miscuissent semen sanctum cum exteris
                        nationibus connubiorum copulatione, scidit palium et tunicam, uulsit
                        capillos, barbam depilauit seditque moerens ante templum usque ad
                        sacrificium uespertinum. Tunc demum surgens curuauit genua, expandit manus
                        ad cęlum et flens orauit. Ex eius moerore cęteri suum metientes crimen et
                        ipsi fleuerunt. Magnoque diuinę ultionis metu expauefacti, intantum illi
                        obedierunt, ut consenserint et uxores repudiare et, qui de ipsis nati
                        fuerant, filios abdicare. Igitur ipso Dei legem exponente conuenisse
                        dicuntur in ieiunio et in saccis, puluere conspersi et ab omni filio
                        alienigena separati, confitentes peccata sua et iniquitates patrum suorum
                        quater in die et quater in nocte, et adorantes Dominum, Deum suum. Ideo in
                        pace stabiliti pristinę libertatis statum sibi recuperauerunt, dicente
                        Domino: <q>Si abstuleris offendicula tua, a facie mea non commoueberis.</q>
               </p>
               <p>Cęterum ego non tam miror aliquem proprii reatus grauitate uehementer angi
                        quam eum, qui alienum crimen deflet ut suum. Et iam pręter modo dictos uideo
                        etiam Danielem prophetam oppido quam solicitum atque anxium, non pro suis,
                        sed pro populi peccatis, dum ea ueluti sibi communia confitetur et perinde
                        misericordiam Dei implorat, ac si et ipse deliquisset. Video in ieiuniis, in
                        sacco, in cinere illum sponte affligi, per tres hebdomadas lugere, panem
                        desyderabilem non comedere et neque carnem neque uinum gustare neque
                        unguento perfundi. Video, inquam, illum pro delictis aliorum talia
                        facientem, et intra me confusus conscientię metu concutior, quod ego miser
                        pro meis, quibus obrutus sum, nihil tale efficio. Contere, Domine, contere
                         <pb n="2-592"/>duritiem uiscerum meorum et uirga directionis tuę percute
                        cordis mei petram, ut saltem aquam effundat lachrymarum et ipse plangere
                        possim ea, quibus te offendi, cum sancti tui sic lugeant etiam ea, quibus te
                        alii offenderunt.</p>
               <p>Sed interim et reliquorum in poenitendo solicitudinem persequamur, ut et ipse
                        de mea tepiditate magis erubescam et alii de peccato suo dolore plenus
                        instruantur.</p>
               <p>Olopherne Iudeos inuadente tutatus est eos Dominus, quoniam inuocauerunt
                        nomen ipsius et ieiunauerunt et sacerdotes induti sunt ciliciis cinereque
                        capita conspersi et infantes prostrati ante faciem templi et altare opertum
                        cilicio. Illa quoque, quę interfecit inimicum, uidua erat, quotidie
                        ieiunabat, lumbos cilicio pręcinxerat, cinere caput perfuderat, in secreto
                        domus suę cubiculo cum ancillis clausa morabatur. Et tunc prostrata clamauit
                        ad Dominum, cum tam audax facinus esset aggressura. Huiuscemodi ergo
                        poenitentię afflictionibus atque angustiis conciliatur Deus, reprimitur
                        diabolus, innocentię status reparatur, reparatus conseruatur, conseruatus
                        demum sortem capit ęternitatis.</p>
               <p>Niniuitę quoque, cum urbem suam post dies quadraginta euertendam audissent,
                        prędicauerunt ieiunium, uestiti sunt saccis, rex ipse surrexit de solio,
                        abiecit regia ornamenta et saccum induit seditque in cinere ac iussit, ne
                        homines, iumenta, boues, pecora gustent quicquam usque mane utque
                        unusquisque conuertatur a uia sua mala. Id uidens Deus auertit omnem
                        perniciem illam, quam eis comminatus fuerat se illaturum. Quis ergo dubitet,
                        quin a diebus Ioannis regnum cęlorum, uim patiatur et uiolenti rapiant
                        illud, si etiam ante Ioannem hominum poenitentia mutare potuit Dei
                        sententiam?</p>
               <p>Mardocheus ad Susa abductus, cum Aman Persę odio in ipsum ac simultate factum
                        esset, ut rex Persarum Assuerus edicto iuberet interfici Iudeos omnes, qui
                        Susis atque alibi in regno eius erant, uestimenta <pb n="2-593"/>scidit,
                        saccum induit, aspersit cinere caput, cum clamore et eiulatu incessit. Illi
                        etiam, qui per prouincias erant Iudei, ieiunauerunt cilioque et cinere pro
                        stratu usi sunt. Et Deo propicio, cędes, quę in ipsos grassatura erat, uersa
                        est in autorem Aman. Quodque ipse Mardocheo ac cęteris Israhelitis facere
                        intenderat, hoc cum asseclis atque assentatoribus suis passus est. Tam cito
                        misericors et iustus Dominus et eos liberat, qui in conspectu suo se
                        humiliant, et illos punit, qui impie superbiunt. Mardocheus uero ipse tam
                        pręsenti periculo errutus, primum apud regem obtinuit dignitatis locum et,
                        quantum poenitentię humiliationibus se submiserat, tantum fuit exaltatus.</p>
               <p>At etiam iusti interdum, quasi qui peccauerint, poenitentię districtione se
                        coartant. Iob, quem diabolus omnium aduersitatum mole premens uincere non
                        potuit. <q>Saccum consui</q> — inquit — <q>super cutem meam, et operui
                            cinere carnem meam. Facies mea intumuit a fletu, et palpebrę meę
                            caligauerunt.</q> Et confidenter ait: <q>Hęc passus sum absque
                            iniquitate manus meę, cum haberem mundas ad Deum preces. Ecce in cęlo
                            testis meus et conscius meus in excelsis.</q> Quod si sic corpus suum
                        sponte atterebat uir innocens et simplex et timens Deum, ob hoc solum, ut
                        humilitatem probaret, quid nos facere oportet, qui et in multis offendimus
                        et in non paucis adhuc offendere non cessamus?</p>
               <p>Idem, quia ingentibus oppressus erumnis Dei iudicium aliquantulum
                        sugillauerat se iustum iactando et cum Deo disputare concupiscendo, a Domino
                        redargutus culpam confitetur et ait: <q>Vnum locutus sum, quod utinam non
                            dixissem, et alterum, quibus ultra non addam.</q> Et iterum:
                            <q>Insipienter locutus sum. Ipso me reprehendo, et ago poenitentiam in
                            fauilla et cinere.</q> Si iste in fauilla et cinere, qui tam ęquo animo
                        tantas tolerauit calamitates, in quo illi, qui multo leuioribus affectu
                        mussitant, indignantur, cum Deo non disputare, sed pugnare uidentur? Et ut
                        sciamus, quale propositum poenitentis esse debeat, meminerimus dictum:
                            <q>Quibus ultra non addam.</q>
                  <pb n="2-594"/>Nabucohodonosor regis ineffrenatam superbiam contundens Deus
                        regno illum menteque eiecerat, ita ut procul ab hominum consuetudine annos
                        septem cum feris per deserta uagatus sit, foenum quasi bos comederit, ęstus,
                        pluuias, uentos patiens absque tecto. Postquam tamen ille ad se reuersus
                        agnouit mundanam potentiam non suum, sed Dei esse arbitrium, ac proinde
                        confiteretur neminem esse, qui uirtuti eius possit resistere aut dicere ei:
                        Quare sic fecisti? — ueniam meruit et sanitati regnoque restitutus ampliorem
                        honorem adeptus est poenitendo quam fuit, quem amiserat peccando. In quo
                        impletum est illud, quod per Esaiam dicitur: <q>Vias eius uidi, et sanaui
                            eum, et reduxi eum et ipsi reddidi consolationes.</q>
               </p>
               <p>In Zacharia legimus Satan accusatione aduersari parantem Iesu, filio
                        Iosedech, sacerdoti prohibitum fuisse a Deo, eo quod ipse Iesus poenitentiam
                        egisset. Qui deinde sordidis tegumentis, in quibus iam se submiserat, exui
                        et cidari munda operiri iussus desyderabilem illam Domini uocem audiuit:
                            <q>Ecce abstuli iniquitatem tuam, et indui te mutatoriis.</q> Quam ergo
                        magna poenitentię uirtus! Diabolo os obstruit, ne accusare possit, et
                        peccatorum sordes cum innocentię puritate commutat.</p>
               <p>Et, ut foeminis quoque aliquod Veteris Instrumenti demus exemplum, Maria,
                        soror Aaron sacerdotis, et ipse etiam Aaron Moysi arroganter detraxerant.
                        Sed alter statim commissum doluit et ueniam accepit, altera, quia paulo
                        peruicacior fuit, lepram incurrit. Orauit pro ea Aaron, orauit Moyses, et
                        tamen Dei iudicio damnata extra castra propellitur nec nisi peracta septem
                        dierum poenitentia sanitatem recuperare et in castra redire potuit. <q>Ne
                            tardes,</q> igitur — ut Ecclesiasticus inquit — <q>conuerti ad Dominum,
                            et ne differas de die in diem. Subito enim ueniet ira illius, et in
                            tempore uindictę disperdet te.</q>
               </p>
               <pb n="2-595"/>
            </div>
            <div type="caput" n="10">
               <head>Caput X / DE POENITENTIA PECCATORVM PER EXEMPLA NOVORVM</head>
               <p>Et, si istis (quos, quanuis sanctos, ad inferna tamen descendere primorum
                        parentum cogebat pręuaricatio) tantę curę poenitudo delictorum fuit, quanto
                        magis nobis esse debet, quibus per Saluatoris aduentum Legis maledicto
                        solutis pateat aditus paradisi! Dies, quem illi diu in tenebris expectarunt,
                        nobis lucet nec iam in Christo credentibus quicquam expectare necesse est.
                        Si poenitendo satisfecerimus, hinc decedentes recta ad beatitudinem
                        tendemus. Inspiciamus ergo etiam nouitia nostrorum exempla, ut ipsorum
                        sequentes studium adipiscamur et gratiam.</p>
               <p>Prima in Euangelio Pręcursoris uox est: <q>Poenitentiam agite! Appropinquabit
                            enim regnum cęlorum.</q> Et ut, qualiter agenda esset, in se ostenderet,
                        de camellorum pilis textum habuit indumentum, zona pellicea pręcinctus erat,
                        locustis syluestrique melle uescebatur. Lugubris et asper uestitus
                        peccatorum tristitiam indicat, zona pellicea carnis mortificationem
                        testatur, ciborum uilitas ieiunium abstinentiamque commendat.</p>
               <p>Post Ioannem eadem sane uox Dominicę prędicationis initium fuit:
                            <q>Poenitentiam agite! Appropinquabit enim regnum cęlorum.</q> Sola
                        peccati turpitudo ad poenitentiam mouere debuit peccatorem, quanto magis cum
                        etiam ea promittitur merces, qua maior nequit desyderari! Et certe, si
                        regnum terrenum offerretur, nullum laborem refugerent mortales, nullum
                        periculum declinarent. Offertur autem cęleste, et a uitiis ad uiritutem
                        retrahi non possunt. Retraherentur saltem, quando prę‑ <pb n="2-596"/>mii
                        spe nolunt, poenę terrore, quę manet obduratos, dicente Scriptura: <q>Cor
                            durum habebit male in nouissimo.</q> Aut, si uerbis non credunt,
                        crederent saltem exemplo.</p>
               <p>Ecce enim, serue peccator, innocens Dominus in deserto solus manere non
                        dedignatur, quadraginta dierum inedia ieiunium protrahere non recusat et, ut
                        hominis in Deo naturam agnoscas, postea esuriit. Denique omnia illa, quę
                        passus est, ut te redimeret, non inuitus sustinuit; tu, ut illi, quem
                        quotidie offendis, reconcilieris, exiguam poenitentię fatigationem suscipere
                        detrectas, et erga illum ingratus et erga seipsum impius.</p>
               <p>Respice poenitentem latronem! De cruce euolat ad paradisum. Respice
                        poenitentem negatorem! Princeps constituitur apostolorum. Respice
                        poenitentem persecutorem! Vas efficitur electionis. Respice poenitentes
                        publicanos! Mattheus de telonio ad apostolatum uocatur, Zacheus Iesum
                        hospitio meretur accipere, et ille, qui in templo lugens pectus pungens
                        planxerat et flagitiorum conscientia cęlum suspicere non fuerat ausus, redit
                        iustificatus. Nunquid tantę istorum glorię, quantam assecuti sunt, te
                        participem fore diffidis, si ipsorum imitatus fueris poenitentiam?</p>
               <p>Addamus tamen his complures alios, ut ex ipsa poenitentium frequentia multo
                        stultior ac detestabilior appareat obstinatorum duritia.</p>
               <p>Marcellinus, pontifex maximus, Diocletiano et Maximiano persecutoribus,
                        tormentorum immanitate perterrefactus, diis thura posuerat. Postea in
                        Campaniam discedens, coram octoginta episcopis astitit cilicio et cinere
                        opertus, confitens peccatum suum ac petens pro eo ab ipsis sibi poenam
                        indici atque decerni. Quibus arbitrium in pręsidem recipere nolentibus ipse
                        in se sententiam tulit. Pontificatum deposuit, corpori sepulturam denegauit
                        execrans eos, qui ipsum non siuissent super terram putrescere ac dissolui.
                        Et confestim Romam ad martyrium est reuersus, ultro exponens se suppliciis,
                        quę modo expauerat. Decollati cadauer, insepultum iacuit timentibus
                        Christianis uiolare pontificis <pb n="2-597"/>interdictum. Sed Petrus
                        apostolus noctu apparens Marcello presbytero, illud iuxta corpus suum
                        sepeliri iussit, dignum esse asserens, ut, qui secum peccauerat, secum
                        fleuerat, secum recumbens honoraretur.</p>
               <p>Iacobus quoque, natione Persa, sed professione Christianus, dum inter regis
                        Persarum aulicos honori pręcipuo haberetur, ad exercendum idolorum cultum
                        prolapsus est. Mox poenitens, grauiter animo angi coepit. Et cum palam se
                        Christianum esse et deos uanos falsosque despicere diceret, ipsius regis
                        iussu supplicia pertulit, membratim articulatimque dissectus. Inde alii
                        Denodatum, alii Intercisum cognominant, ego potius Deartuatum dicerem. Nihil
                        tamen refert, quo cognomento appellandus sit, sed magis consyderare decet, a
                        quanta perditione per poenitentiam liberatus ad qualem peruenerit gloriam,
                        ut inclytissimis Christi martyribus annumeratus sit.</p>
               <p>Bonifacius, Aglaę,* Romanę, matronę, dispensator, diu cum illa inhoneste
                        uixerat. Et sub Diocletiani persecutione ad poenitudinem ambo conuersi,
                        finem perniciosę uoluptati statuunt atque Roma Tharsum peruenientes, cum
                        omnia, quę secum habuerant, in elemosinas pauperum distraxissent, illa in
                        monasterio degens uitę sanctimoniam miraculis probauit, ipse martyrio
                        coronari dignus fuit.</p>
               <p>Monachum, qui ęger de Scythiotico coenobio ad ciuitatem curationis gratis
                        profectus in multo grauiorem animę suę morbum inciderat castitatem uertens
                        in libidinem, cum puero, quem meretricio coitu sustulerat, reuersum ac in
                        omnium uestrum conspectu scelus publice confitentem miserabiliterque
                        lugentem Moyses abbas et ipse flens excepit atque dies aliquot cęllę carcere
                        castigatum in statum pristinum ordinemque redegit. Et is, qui mortuus fuerat
                        peccando, poenitendo reuixit. Potuit quidem crimine, quod occultum erat,
                        dissimulato absque rubore redire, sed maluit tunc manifestus fieri et
                        mundari quam postea in die Iudicii</p>
               <p>* corr. ex <q>Aglaię</q>
                  <pb n="2-598"/>multo confusibilius detegi multoque infelicius in igne illo
                        inextinguibili sine fine cruciari.</p>
               <p>Victorino episcopo, dum eremum incoleret, diaboli dolis, qui se foeminam
                        effinxerat, capto tanto dolori fuit semel perpetratę fornicationis crimen,
                        ut manibus in fissura ligni impactis herba cruda et aqua frigida per
                        triennium se sustentarit. Post hęc miraculis insignis episcopatum
                        Amiternensem suscepit magnificeque rexit et Neruę persecutione martyrii
                        triumphum reportauit. Magna poenitentis angustia, magna post poenitentiam
                        episcopalis dignitas, sed utrisque maius, deuicto persecutore, uictorię
                        pręmium.</p>
               <p>Dauid monachus in finibus Hermopolis in latrociniis exercendis ętatem
                        consumpserat, et andem poenitentia ductus monachum se fecit. Et de lupo in
                        agnum uersus ita uixit, ut angelo nunciante omnia peccata sibi a Deo
                        condonata meruerit audire.</p>
               <p>Moyses Maurus et ipse latrociniis Aegyptum agitauerat, sed anachoretarum
                        inibi uitam contemplatus monachum se fecit. Poenitendo igitur mutauit
                        Aethiops pellem suam et pardus uarietates suas. Etenim quinque et
                        septuaginta annos Deo in solitudine seruiuit, sex annos in cęlla inclusus
                        permansit, ad multam noctem stans orabat, pane tantum et aqua sustentabatur.
                        Deinde charitatis operi se accingens, noctu peragrabat, solitariorum tuguria
                        hydriasque eorum aqua replebat, ut procul haustum petentibus laborem
                        eleuaret; peracto officio tacitus redibat. Sic faciendo, qui prius
                        homicidiis infamis fuerat, factus est sanctitate clarus, et qui quondam
                        rapinis terram infestauerat, regnum rapuit cęlorum.</p>
               <p>Bauonem* quoque in Gallia ex prędone monachum factum accepimus, et qui in
                        syluis uiatores despoliare solitus fuerat, postea in monasterio cęlla
                        inclusum uixisse, manus ac pedes uinculis ferreis onerasse, ordeaceum panem
                        cinere mixtum esitasse, carne uinoque abstinuisse, cilicium pro stratu,
                        lapidem pro puluillo</p>
               <p>* corr. ex <q>Banonem</q>
                  <pb n="2-599"/>habuisse; sępe, dum laudes Deo diceret, eundem lapidem humero
                        sublatum tenuisse. Quibus corporis fatigationibus grauissimorum quondam
                        criminum reus catalogo, meruit ascribi sanctorum.</p>
               <p>Albanum furore percitum patri necem intulisse constat et peregrinationis
                        perpetuę labore parricidii crimen, diluisse et, cum martyrio consumptus
                        esset, corporis eius tactu leprosos mundatos fuisse. Nemo igitur dicat.
                            <q>Maius est peccatum meum, quam ut ueniam merear.</q> Nullum tam grande
                        flagitium est, quod non deleat poenitudo.</p>
               <p>Iulianus, cognomento Hospitator, errore magis quam furore parentes interemit.
                        Cum enim summo mane domum reuersus in suo uxorisque cubili dormientes
                        offendisset, putauit uxorem esse cum adultero, et <corr>educto</corr>
                        repente gladio ambos transfixit. Vxor autem, antequam ille aduenisset, ad
                        ecclesiam perrexerat. Re tandem cognita hubertim fleuit. Vtque commissi
                        ueniam promereri posset, relicta domo prope fluminis ripam, ubi multi uado
                        transeuntes deperibant, xenodochium posuit et uiatores tecto accipere et
                        nauicula transuectare gratuito coepit. Postremo, diuinitus dictum sibi
                        audiuit, quod culpam eluisset hospitalitatis merito. Parentum ergo
                        interfector per poenitentiam factus est cęli habitator.</p>
               <p>Genebaldus, Laudunensis episcopus, cum uxorem (cum qua religionis causa
                        diuortium fecerat) cognouisset, septem annos in ecclesia clausus peregit
                        deflens peccatum suum atque illud tandem sibi condonatam esse angelo
                        nunciante didicit. Et eiusdem angeli iussu a sancto Remigio, Rhemensi
                        episcopo, in locum suum restitutus cautius uixit, quique ante peccatum
                        innocentior erat, post peccatum sanctior fuit.</p>
               <p>Euagrium presbyterum, eximię sanctitatis uirum cum eremum incoleret, nescio
                        quod detractionis uerbum semel protulisse tradunt et pro eo se ita
                        castigasse, ut dies quadraginta sub diuo permanserit nec prius tectum
                        subierit quam se satis pro delicto fecisse censuisset. Recte igitur per
                        Prophetam dicitur: <q>Iustus, cum ceci‑</q>
                  <pb n="2-600"/>
                  <q>derit, non collidetur, quia Dominus supponit manum suam,</q> ut scilicet
                        poenitendo resurgat et resurgendo, iusti nomen non amittat.</p>
               <p>Maurilius, Andegauensis* episcopus, dum expectaret, donec missale sacrificium
                        peragat, interim puerum, quem baptizaturus erat, uita defunctum comperit
                        suęque id negligentię imputans usque adeo doluit, ut relicta ecclesia nauim
                        conscendens clam effugeret. Forte sanctuarii claues secum tulerat, quibus de
                        manu in mare lapsis existimauit eo indicio se prorsus episcopatu indignum
                        atque inde iam proposuit nunquam se in sedem suam reuersurum, nisi inuentas
                        quis ad se retulisset. Transmisso mari, ueste seculari indutus, cuidam
                        principi uiro operam seruilem locauit holitor eius factus. Septennio sic
                        peracto a clericis inuentus et cognitus nolebat cum illis redire propter
                        clauium illarum casu. Ipsi ergo (quas episcopus requirebat) claues in medium
                        proferunt. Eas autem in itinere capto pisce et exenterato inuenerant. Itaque
                        iam manifeste Dei uoluntati contradicere non ausum cum alacritate secum
                        reducunt, quem paulo ante earundem clauium argumento in mari perisse
                        suspicati fleuerant. Maurilium igitur ex episcopo culpa seruum fecerat, sed
                        rursum ex seruo episcopum fecit culpę poenitudo et post poenitudinem uitę
                        sanctimonia extulit supra cęlum. Fama est, cum reductus esset, quamprimum ad
                        pueri illius urnam prostratum orasse atque ipsum a morte suscitatum baptismo
                        perfudisse. Tantam iam uirtutem diuina contulerat pietas poenitentis
                        humiliationi.</p>
               <p>Metronem confessorem (cuius corpus Veronę positum uenerationi habetur), cum
                        poenitentię laborem subiret, compede ferrea se uinxisse traditum est et
                        clauem qua nexus dissoluebantur, in Athesim fluuium proiecisse, atque
                        orasse, tunc illam repertam conspiceret, cum ipse omni culpę labe
                        purificatus esset; inde non post multos annos intra capti piscis uentriculum
                        repertam eique restitutam; sic illum compedem deposuisse</p>
               <p>* corr. ex <q>Andagauensis</q>
                  <pb n="2-601"/>uitaque defunctum uiuere in cęlesti beatitudine coepisse. O
                        optandas pedicas, per quas a uinculis expediri licuit peccatorum
                        gratanterque exclamare: <q>Dirupisti, Domine, uincula mea; tibi sacrificabo
                            hostiam laudis.</q>
               </p>
               <p>Arnulphus quoque, Lotharingię dynastes, Caroli Magni imperatoris auus, cum
                        relicto dominatu Christo in solitudine seruiret, annulum suum in fluuium
                        Mosellam iactauerat, tunc se pro delictis Deo satisfecisse crediturus, cum
                        ille repertus sibi redderetur. Postea Metensis episcopus electus, cum diu
                        Ecclesiam optime rexisset, allatus est ei piscis, in cuius intestinis
                        inuento annulo Deo gratias egit. Nec tamen poenitentię rigorem remisit; quin
                        immo dimisso episcopatu eremum repetiit et ad solitudinis angustias reuersus
                        diem suum obiit. Nunc amplitudine fruiter paradisi. O quam bona poenitentis
                        piscatio, cuius hamo suffocatur Leuiathan et trahitur thesaurus
                        immortalitatis!</p>
               <p>Siquis autem miretur, quomodo aquatile animal uel claues illas uel annulum
                        hunc deglutierit, cum eiusmodi cibis non uescatur, legat in Euangelio
                        didrachmam quoque in ore piscis inuentam et utrunque diuino factum nutu
                        nihil dubitet. Quippe alterum procuratum est, ut haberet Petrus, quo pro se
                        et Domino tributum solueret, alterum, quo isti se solutos a peccatiis
                        cognoscerent.</p>
               <p>Antonio, abbati Alexandrino, in spiritu uisum legimus aliquando se ab angelis
                        in cęlum ferri et, dum ferretur, malos demones iter impedire conatos,
                        obiicientes ea, quę olim ipse in seculo uiuens commiserat, sed ab angelis
                        repulsos asserentibus ea omnia monachali professione delata esse nec
                        quicquam deinde superextare, quod ab ipso perperam factum argui posset. Hoc
                        modo ipsum Sathanę molestia liberatum cęlos ascendisse et rursum redisse ad
                        terram. Si sic excutiuntur tantę perfectionis homines, qualiter, quęso,
                        iudicabitur, qui nullo poenitentię genere illa, quę iure exprobrari possunt,
                        destruere curat et poenitendi tempus peccando consumit. De quo dicitur:
                            <q>Dedit ei Deus locum poenitentię, et ipse abutitur eo in superbia.</q>
                  <pb n="2-602"/>Hinc est, quod sanctis uiris maximę semper curę fuit, ut
                        peccantes traherent ad poenitentiam, quoniam et sine illa infelices et per
                        illam beatos fore non ignorabant. Ioannes apostolus (ut quidam tradunt)
                        peregre proficiscens, iuuenem conuersum apud episcopum reliquit et ut grande
                        quoddam depositum custodiendum commendauit. At cum redisset, illum
                        discessisse comperit et commeantium itinera subsidendo latrocinari.
                        Statimque conscenso equo perditam ouem solus quęsitum abiit. Sed ille
                        uenientem conspicatus, prę pudore equum insiliens fugere coepit. Insequi
                        uero apostolus et succlamare, ut patrem expectaret, qui pro filio rationem
                        Deo reddere paratus esset, si secum modo reuerti uellet. Commotus tanta
                        apostoli solicitudine iuuenis atque erga se pietate substitit, rediit,
                        poenitentiam egit et de latrone tandem episcopus fieri meruit. Magisque
                        angeli in cęlis gauisi sunt super uno peccatore poenitentiam agente quam
                        super nonaginta nouem iustis, qui non indigent poenitentia.</p>
               <p>Andreas apostolus cuiusdam Nicolai iam senis fornicandi incontinentiam
                        uehementer dolens, ab hora tertia ad nonam Deum pro illo cum lachrymis
                        obsecrasse dicitur, deinde, cum etiam inedia se conficeret, die tandem
                        quinto de cęlo sibi a Domino dictum audisse: Tua opera, o Andrea, Nicolaum,
                        quem amiseram, inueni. Quotus quisque est, qui sic suum lugeret delictum ut
                        apostolus alienum?</p>
               <p>Basilii quoque Magni studio atque industria is, qui diabolo se mancipauerat,
                        peracta poenitentia liber euasit. Coacti sunt maligni spiritus reddere
                        chyrographum, quo ipsum sibi deuinctum tenuerant, cum poenitentem tenere
                        nullo modo possent. Et factus est Dei seruus, qui fuerat diaboli. Ita et
                        Basilius ouem de faucibus lupi erreptam gregi Ecclesię reddidit et proximi
                        salutem lucrum suum fecit.</p>
               <p>Mutius abbas cuidam iam animam agenti Deum precatus trium annorum spacium ad
                        poenitendum impetrauit sanumque secum ad eremum duxit. Et ille, cum <pb n="2-603"/>triennium peccata sua luxisset in uigiliis, ieiuniis,
                        obsecrationibus, decessit securus. Et cuius ope uitę terminum protelauerat,
                        eius et manibus sepultus in Domino quieuit.</p>
               <p>Egidius, Arelatensis abbas, dum missam celebrans pro quodam regis Caroli
                        delicto, quod nulli confiteri ausus fuerat, precaretur, schedulam super
                        altari reperit, in qua reuelabatur peccatum et abbatis merito uenia
                        concedebatur regi, si modo ille se peccasse doluisset. Hinc patet, quantum
                        proficit peccatoribus iustus precator, ut pene desperantibus eius oratio
                        saluti sit.</p>
               <p>Siquidem et Odonis, Cluniacensis abbatis, monitis quidam ex prędone monachus
                        factus, dum e uita decederet, Beatam Virginem sibi apparuisse dixit,
                        iubentem, ne timeret, eo quod Odonis meritis ipsi peccata omnia remissa
                        essent. Fecit itaque magistri sanctitas, ut discipulus diem suum securior
                        obiret.</p>
               <p>Antonius, ordinis Fratrum Minorum, sed ipse magnę uirtutis uir, cuidam
                        confitenti, quod ira concitatus patrem calce ferierat, calcem illam abscindi
                        dignam dixit. Ille id pro peccato apponi ratus, domum abiens pedem sibi
                        amputauit. Postea reuersus, cur claudicaret, cum ab eodem rogaretur: Impleui
                        — inquit — quod dignum iudicasti. Obstupuit hominis patientiam Antonius ac
                        simplicitatem, qui seruandum sibi duxisset, quod increpationis causa dictum
                        fuerat. Et pro illo Deum precatus, membrum, quod mutilatum erat, integrum
                        fecit atque utroque pede ambulans abiit, qui uno uenerat. Profecto, qui sic
                        doluit se patri irrogasse iniuriam, dignus fuit, et pro quo oraret Antonius
                        et cuius misereretur Deus. Nec tamen laudamus poenitentis factum, sed ex
                        facto poenitentiam pensamus, cui, quod simplicite credidit, feliciter
                        cessit.</p>
               <p>Pacomius quoque abbas, cum aliquem ex fratribus inimici supplantatione in
                        nequitiam deiectum accepisset, conquiescere omnino non poterat, tandiu pro
                        illo preces offerens Deo, donec ad poenitentiam conuersum esse certior
                        fieret. <pb n="2-604"/>Piamon, in Scythiotico monasterio spectatę
                        sanctitatis presbyter, dum missę sacra conficeret, angelum Domini uidit, qui
                        monachorum nomina in codice partim scriberet, partim scripta deleret. Visa
                        ergo monachis explicans, eos peccato obnoxios comperit, quorum nomina
                        subduci uidit. Ac tandiu cum illis lugens ueniam orauit, donec iterum
                        apparens angelus etiam illorum nomina conscriberet, quorum ante deleuerat.
                        Illi itaque, quantum moeroris prius conceperant, tantum deinde lętati sunt,
                        cum post poenitentiam se quoque conscriptos in cęlis ac in libro uitę
                        repositos agnouissent.</p>
               <p>Et hoc sane, quod modo, dicemus, exemplum magnę erga poenitentem misericordię
                        indicium est. Theophilus, presbyter in Cilicia ab officio archidiaconatus
                        per iniuriam eiectus, diabolo chyrographum confecerat, quo se illi tradebat,
                        Christo repudiato, si modo per illum dignitatem amissam recuperasset. Cumque
                        pristino honoris loco restitutus esset, ad se rediens, uehementer animo
                        conflictari coepit et ad Beatam Dei Genitricem, Mariam Virginem, conuersus,
                        auxilium cum lachrymis implorare. Igitur dies quadraginta in luctu iugique
                        supplicatione peractis apparens Virgo moestum consolata est, salutem sperare
                        iussit. Ac post triduum iterum apparens, peccatum ipsi dimissum nunciauit.
                        Atque ille, ne tanta Dei erga peccatorem poenitentem pietas lateret, publice
                        in ecclesia peccatum suum confessus, uisa enarrauiit ac deinceps ita sancte
                        uixit, ut miraculis nobilitatus sit.</p>
               <p>Beati sunt igitur, qui lugent, non mundi aduersa, non persecutiones, non
                        corporis ęgritudinem, non suorum mortes, sed sua aliorumque peccata. Nihil
                        ita diluit maculam criminis ut lachryma poenitentis. Huius exundans humor
                        animam puram reddit et spiritali replet suauitate, peccatoris tristitiam mox
                        immensi gaudii spe temperat, ut, qui prius gehennę timore fleuerat, iam
                        auidius fleat beatitudinis desyderio et incolatum suum prolongari
                        conqueratur, dissolui cupiens et esse cum Christo. <pb n="2-605"/>Petrus
                        negationis culpam amare fleuerat, et tamen idem impetrata uenia et clauibus
                        regni acceptis et summi pontificatus officio sibi delato, post Domini ad
                        cęlos ascensum uix ullo die a lachrymis temperasse dicitur atque ad eas
                        identidem siccandas lineum linteolum de manibus nunquam dimisisse.</p>
               <p>Arsenium abbatem ob frequentes lachrymas fluxis ciliis, turgidulis ocellis
                        suffusisque rubore genis fuisse ferunt.</p>
               <p>Vincentium quoque prędicatorem ad lachrymas promptissimum extitisse legimus,
                        sed tunc pręcipue, cum salutarem hostiam offerret, corpori et sanguini
                        Christi communicaturus.</p>
               <p>Francisco, Minorum patri, plorandi assiduitas hebetauerat uisum. Et cum
                        oculis parcere moneretur, respondebat haud esse tanti ipsos corporis sensus,
                        ut eorum causa languescere debeat deuotę mentis uigor, qui certe suspiriis
                        alitur et per lachrymas ad Deum sibi accessum parat.</p>
               <p>Diuus Hieronymus pręter cęteras poenitentię suę angustias, quas ad Eustochium
                        scribens enumerat: Quotidie — inquit — lachrymę, quotidie gemitus. Quali
                        autem illas consolatione terminare solitus sit, declarat dicens: Post multas
                        lachrymas, post cęlo inherentes oculos nonnunquam uidebar agminibus
                        interesse angelorum et lętus gaudensque cantabam: <q>Post te in odorem
                            unguentorum tuorum curremus.</q>
               </p>
               <p>Cassius, Narniensis episcopus, quotidie missam celebrans, eucharistiam
                        sumpturus, crebrio in fletum prorumpebat. Et Dominus cuidam presbytero per
                        uisum apparens: I — ait — nuncia Cassio, uti operi solito constanter
                        incumbat, natali Petri et Pauli apostolorum die accepturus laboris mercedem.
                        Perseuerauit Cassius, et anno demum septimo post, sed ea, qua prędictum
                        fuerat, die uita defunctus pro modicis lachrymis gaudia percepit ęterna.</p>
               <p>Sed quid istos tantopere fleuisse miramur, qui flendi causas, dum peccassent,
                        habuerunt, cum etiam Do‑ <pb n="2-606"/>minus noster Iesus Christus, Agnus
                        immaculatus, qui peccatum non fecit nec dolus inuentus est in ore eius,
                        lachrymas interdum fudisse dicatur, risisse nunquam? Fleuit Hierosolymam
                        uallo inimicorum circumdandam, funditus dirruendam, id est, animam uitiorum
                        septam multitudine, diaboli predam futuram. Fleuit in monumento foetentem
                        Lazarum, hoc est, peccatorem longa delinquendi assuetudine mortuum et
                        scelerum putredine corruptum, de quo dicitur: <q>Computruerunt iumenta in
                            stercore suo.</q> Et flendi ergo nobis exemplum reliquit et, cur flere
                        debeamus, simul monstrauit.</p>
               <p>Insuper iis, qui poenitentię iugum subire aspernantur, comminatur dicens:
                            <q>Nisi poenitentiam habueritis, omnes similiter peribitis, sicut illi
                            octodecim, supra quos cecidit turris in Siloe, et occidit eos</q>.
                        Rursus idem per Esaiam promissis nos allicit et ait: <q>Si reuertamini et
                            quiescatis, salui eritis; in silentio et in spe erit fortitudo
                        uestra</q>. Et iterum: <q>Ad annunciandum mansuetis</q> - inquit — <q>misit
                            me, ut mederer contritis corde et prędicarem captiuis indulgentiam et
                            clausis apertionem; ut prędicarem annum placabilem Domino et diem
                            ultionis Deo uestro; ut consolarer omnes lugentes, ut ponerem
                            consolationem lugentibus Syon et darem eis coronam pro cinere, oleum
                            gaudii pro luctu, palium laudis pro spiritu moeroris.</q> Cum hęc ita
                        sint, quis tam auersus est, tam sibimet infensus atque iratus, ut
                        poenitentię laborem ferre aut recuset tanta mercede aut recusare audeat
                        tanto proposito supplicio?</p>
               <p>Sed iam etiam foeminarum, quę Christum secutę sunt, poenitentiam parumper
                        contemplemur, ut saltem pudeat nos, qui uiri sumus, isto uirtutis genere a
                        foeminis uinci ac superari.</p>
               <p>Mulier illa de Euangelio peccatrix in aliena domo quęsiuit Saluatorem,
                        quoniam in sua non habebat. Non enim habitat Deus in corpore subdito
                        peccatis. Conscientię ergo stimulis acta, illuc, ubi Iesus accubuerat,
                        irrupit, accessit retro et pedes eius lachrymis rigauit, capillis tersit,
                        osculata est, unguento perfudit. Condonan‑ <pb n="2-607"/>turque ei peccata
                        multa, quia dilexit multum. Aduenerat peccatrix, et poenitudinis
                        humiliatione abiit sancta. Denique dimittitur in pace, quam turbauerat dolor
                        uitę nequioris.</p>
               <p>Ploranti ad monumentum Marię Dominus ante quam apostolis apparuisse dicitur,
                        quia illa prior consolari meruit, quę lachrymas huberius fudit. Cum fleret
                        (ut Ioannes inquit) inclinauit se et prospexit in monumentum, et uidit duos
                        angelos, unum ad caput et unum ad pedes. Paucis uerbis tota poenitentis
                        ratio comprehensa est. Qui enim ad poenitentiam conuertitur, primo se
                        peccasse dolet et compunctus lachrymas emittit, deinde inclinat se, dum
                        humiliatur, et in monumentum prospicit, dum ante acta mente uoluens, quid
                        mali commiserit, quid boni omiserit, examinat et singula quęque diligenter
                        perpendit. Tunc autem angelos uidet, cum iam constanti animo angelicę
                        consentit inspirationi, et unum quidem ad caput, alterum ad pedes, quia
                        consentiens a principio usque ad finem perseuerare debet. Postquam autem
                        perseuerauerit, restat, ut uideat Iesum, non in terra sepultum, sed iam
                        deuicta morte in cęlo triumphantem. Quern sic uidere perfecta consummataque
                        beatitudo est.</p>
               <p>Vt ergo illum in sua Patrisque gloria aspicere mereamur, prius eundem imitari
                        debemus in sua humilitate. Iccirco, dum crucifigendus duceretur, populi et
                        mulierum turba cum lamentis illum et eiulatu sequebatur, ut scias, quia hi
                        uere sequuntur Iesum, qui per poenitentiam affliguntur et peccatorum sordes
                        hymbre lachrymarum eluere festinant.</p>
               <p>Cananea quoque mulier non mediocris poenitentię nobis exemplum reliquit. Nam
                        et ipsa post Iesum clamauit, misericordiam eius implorauit, repulsa non
                        recessit, despecta se submisit. Quamobrem filię, quę male a demonio
                        uexabatur, salutem (ut uoluit) impetrauit. Ita et tu, si animam tuam
                        diabolicis infestatam suggestionibus dolisque subuersam liberari cupis, ad
                        poenitentiam conuersus orando clama, de misericordia Dei ne diffidas, <pb n="2-608"/>humiliare in conspectu eius. Et, si te ille statim non
                        audierit, tu tamen perseuera. Cumulatior gratia datur cum differtur, si
                        tamen interim nec supplicatio cessat nec spes deficit nec titubat fides.
                        Vnde huic, quę prius ueluti canis contemnebatur, postremo tanquam optime de
                        Deo merenti dicitur: <q>Magna est fides tua; fiat tibi sicut uis!</q> Hoc
                        est, non tantum, sicut postulasti, sed, si uis, etiam melius quam
                        postulasti.</p>
               <p>Pii quidem fletus quanta uis sit, Monica etiam, Augustini mater, testatur.
                        Cui pro filio, Manichea heresi implicato, multum lugenti atque oranti
                        diuinitus dictum est, ubi ipsa, ibi et illum futurum. Ab episcopo etiam,
                        quem, ut pro illo oraret, cum fletu orauerat, audiuit: fieri non posse, ut
                        tantarum lachrymarum filius periret. Qui tandem Ambrosii episcopi
                        prędicatione conuersus, non solum errorem omnem abiecit, sed etiam
                        errantibus uiam ueritatis monstrauit, obscura quęque declarando, dubia
                        edisserendo, certa confirmando, praua falsaque omnia plenissime confutando.
                        Tantum profecit matris pro filio lugentis assidua solicitudo.</p>
               <p>Et quoniam maius peccatum maiori indiget animaduersione, Maria Aegyptiaca
                        prostibuli <corr>uoluptatem</corr> cum eremi asperitatibus
                        commutauit et Deum, quem<ref>*</ref>
                  <ref target="#d3e6834"/>
                  <note xml:id="d3e6834" ana="editor" resp="BG">* corr. ex <q>quę</q>
                  </note> carni seruiendo uehementer offenderat, carnis
                        castigatione placauit. Quadraginta annos in deserto uixit, quę fortasse
                        tantundem temporis in obscoenitatibus uitę consumpserat. Antea se ornauerat,
                        ut hominibus placeret; tunc nuda incessit, ut placeret Deo. Antea lasciuis
                        cantibus et delicatis epulis indulserat; tunc assiduis precationibus
                        quotidianisque se fatigauit ieiuniis. Hoc itaque quadraginta annorum labore
                        ad ęternę quietis peruenit felicitatem tantumque boni percepit pro
                        poenitentia, quantum perceptura erat mali pro obstinatione, si poenitere
                        noluisset. In ea impletum est illud per Hieremiam dictum: <q>Tu fornicata es
                            cum amatoribus multis; tamen reuertere ad me, dicit Dominus, et ego
                            suscipiam te.</q>
               </p>
               <p>
                  <pb n="2-609"/>Pelagia etiam illa, quę cunctas Antiochię foeminas diuitiis,
                        luxuria, libidine superauerat, Noni,* Heliopoleos episcopi, prędicatione
                        conuersa fleuit, peccata confiter coepit et non Pelagiam se, sed pelagus
                        omnium uitiorum uocitandam esse dixit. Denique seruos suos et ancillas
                        manumisit, opes pauperibus distribuit et relictis omnibus in monte Oliueti
                        solitaria consedit, sexum ueste nomineque occultans, dicta atque credita
                        Pelagius monachus. Tantum itaque uitę austeritate profecit, quantum ante
                        effluxerat deliciis. Sic poenas effugit inferni et gaudia comparauit
                        paradisi summumque bonum summi mali declinatione inuenit, inuento sine fine
                        fruitura.</p>
               <p>Thais Alexandrina Pafnutii abbatis industria atque exhortatione ad
                        poenitentiam conuersa, omnia, quę sibi meretricio quęstu parauerat, in foro
                        congesta populo spectante combussit eiusdemque abbatis consilio foeminarum
                        monasterium ingressa cęlla se inclusit, lugens peccatum suum, pane tantum et
                        aqua uitam sustentans. Ipsumque Dei nomen proferre non ausa, orabat dicens:
                            <q>Qui plasmasti me, miserere mei!</q> In tali labore triennio exacto
                        Paulus, Antonii discipulus, in quiete uidit supra cęlum positum cubile auro
                        gemmisque refulgens, arte ineffabili ac decore constructum. Et cum rogasset,
                        an illud Antonio esset paratum, accepit non Antonio, sed Thaidi meretrici.
                        Educta ergo de cęllę carcere, quintodecimo die migrauit ad Dominum et
                        cęlestem thalamum feliciter possedit, quia terrenum et impudicum aliquando
                        possedisse dolenter tulit.</p>
               <p>Theodora, commissi adulterii conscia, uirum reliquit et inter monachos latuit
                        Theodorus dicta. Vbi multa diaboli tentamenta uicit, et hoc postremo, quod,
                        cum insimularetur foeminam quandam de se grauidam peperisse, patienti animo
                        tulit, puerum educauit ut suum, annos septem ante monasterii fores
                        permansit, ueluti stupri rea. Recepta deinde cum puero cęlla se occlusit
                        atque ipsum uiam perfectionis impense docuit. Triennio post uita defungitur
                        et a Deo honoratur, quam homines</p>
               <p>* corr. ex <q>Nonii</q>
                  <pb n="2-610"/>infamauerant. Foeminam autem fuisse, antequam decessisse
                        sciretur, abbas reuelatione cognouit. Vidit enim nuptiarum pompam in cęlo
                        parari ipsamque ab angelis in Sponsi cubiculum ingenti cum exultatione
                        induci tripudiante sanctorum choro Deoque laudes concinente. O inęstimabile
                        diuinę largitatis donum poenitenta, per quam meretricibus etiam et adulteris
                        datur ad sanctarum uirginum gloriam peruenire!</p>
               <p>Sed et uirginum lampades extinguentur, si poenitentię oleum in uasis suis
                        habere neglexerint.</p>
               <p>Aurea uirgo, Parisiensis monasterii pręposita, quoniam inter missę solennia
                        diacono Euangelium inepte admodum legenti stolam erripiens ipsa sibi
                        apponere et eius officio defungi ausa fuerat, semet arrogantię accusans
                        dignitatem deposuit annosque septem a cęlla sua non discessit. Ibi etiam
                        sedile sibi faciendum curauerat, cuius pars, quę humero tenus considentem
                        hemicyclo amplexabatur, in summo clauorum cuspidibus ad Psalmorum numerum
                        dispositis horrescebat. In eo sedili illa, cum psallere uellet, sese
                        collocabat et dextro lateri innixa quinquaginta Psalmos perlegebat, sinistro
                        totidem et totidem in tergo resupinata, pungentibus quaqua uersum ferreis
                        aculeis. Dum ergo paulo insolentioris facti eam poeniteret, sponte passa est
                        presidentię depositionem, cęllę carcerem, legendi laborem, sedendi dolorem,
                        ad hęc quotidiana ieiunia noctesque peruigiles. Hinc saltem discant ii, qui
                        aliis pręsunt, quali poenitentia expiari debent, si deliquerint. Quia multum
                        quidem imputandum est illi, etiam cum leuiter peccat, a quo reliqui uitę
                        exempla petunt.</p>
               <p>Et quoniam post lapsum nulla spes est salutis, nisi errigamur per
                        poenitentiam, pręter iam dicta exempla Sacrarum etiam Scripturarum crebrę
                        pręceptiones ad illam suscipiendam nos prouocant atque compellunt. Esaias
                        propheta: <q>Quęrite Dominum</q> — inquit — <q>dum inueniri potest; inuocate
                            eum, dum prope est. Derelinquat impius uiam suam et uir iniquus
                            cogitationes suas, et reuertatur ad Dominum, et miserebitur eius; et ad
                            Deum nostrum,</q>
                  <pb n="2-611"/>
                  <q>quoniam multus est ad ignoscendum.</q> Hieremias: <q>Reuertere</q> —
                        inquit — <q>auersatrix Israhel, ait Dominus, et non auertam faciem meam a
                            uobis, quia sanctus ego sum, dicit Dominus, et non irascar in perpetuum.
                            Conuertimini, filii, reuertentes, et sanabo auersiones uestras. Laua a
                            malicia cor tuum, Hierusalem, ut salua fias. Vsque quo morabuntur in te
                            cogitationes noxię? Hęc dicit Dominus exercituum, Deus Israhel: Bonas
                            facite uias uestras et studia uestra, et habitabo uobiscum in loco
                        isto.</q> Nunquid, qui cadit, non resurget, et qui auersus est, non
                        conuertatur? Per eundem prophetam ait: <q>Si poenitentiam egerit gens illa a
                            malo suo, quod locutus sum aduersus eam, agam et ego poenitentiam super
                            malo, quod cogitaui, ut facerem ei. Et subito loquar de gente et de
                            regno, ut ędificem et plantem illud. Sin fecerit malum in oculis meis,
                            ut non audiat uocem meam poenitentiam agam super bono, quod locutus sum,
                            ut facerem ei.</q> Hoc idem in Ezechiele habetur dicente Domino: <q>Si
                            impius egerit poenitentiam ab omnibus peccatis suis, quę operatus est,
                            et custodierit omnia pręcepta mea, et fecerit iudicium et iustitiam,
                            uita uiuet et non morietur. Omnium iniquitatum eius, quas operatus est,
                            non recordabor. In iustitia sua, quam operatus est, uiuet. Nunquid
                            uoluntatis meę est mors impii, dicit Dominus Deus, et non ut conuertatur
                            a uiis suis et uiuat?</q> Et iterum: <q>Conuertimini</q> — inquit —
                            <q>et agite poenitentiam ab omnibus iniquitatibus uestris, et non erit
                            uobis in ruinam iniquitas. </q>Et rursum: <q>Impietas impii non nocebit
                            ei, in quacunque die conuersus fuerit ab impietate sua.</q> In Iohele
                        quoque propheta legimus: <q>Dicit Dominus: Conuertimini ad me in toto corde
                            uestro, in ieiunio, et fletu, et planctu, et scindite corda uestra, et
                            non uestimenta uestra, et conuertimini ad Dominum Deum uestrum, quia
                            benignus et misericors est, patiens et multę misericordię, et
                            pręstabilis super malicia. Quis scit, si conuertatur et ignoscat, et
                            relinquat post se benedictionem</q>. De hoc fletu et in Psalmo dicitur:
                            <q>Qui seminant in lachrymis, in gaudio metent. Euntes ibant et flebant;
                            uenientes autem uenient cum exultatione.</q>
                  <pb n="2-612"/>Sed iam ad largiorem Euangelii gratiam transeamus ubi
                        poenitentię merces coepit esse beatitudo regni cęlestis. <q>Poenitentiam</q>
                        — inquit — <q>agite; appropinquabit enim regnum cęlorum.</q> Et: <q>Facite
                            fructum dignum poenitentię!</q> Et: <q>Beati, qui lugent, quoniam ipsi
                            consolabuntur</q>. Et: <q>Intrate per angustam portam, quia angusta
                            porta et arcta uia est, quę ducit ad uitam. </q>Ac ne angustiis istis
                        terreamur: <q>Iugum meum suaue est</q> — inquit Christus — <q>et onus meum
                            leue</q>. Neque enim peccatorem ita delectant quies et ocium et delicię
                        ut uere poenitentem labor, solicitudo uitęque asperitas. Hinc nanque regnum
                        cęlorum uim patitur et uiolenti rapiunt illud. Ergo, si manus, pes, oculus
                        scandalizat te, abscinde et proiice, id est, omnes corporis affectus ad
                        uitia pronos per poenitentiam submoue ac repelle. Melius est sine his
                        intrare in regnum Dei quam cum his mitti in gehennam ignis. Nisi enim
                        conuersi fueritis, et efficiamini sicut paruuli, non intrabitis in regnum
                        cęlorum. <q>Non est uoluntas</q> — inquit — <q>ante Patrem uestrum, qui in
                            cęlis est, ut pereat unus de pusillis istis.</q> Quis autem pusillus est
                        nisi qui poenitentię humilitate se submittit? Vnde et procidenti seruo
                        suppliciterque roganti debitum omne dimittitur. Et: <q>Non ueni</q> — inquit
                        — <q>uocare iustos, sed peccatores ad poenitentiam. Beati, qui nunc fletis,
                            quoniam ridebitis. Etenim maius gaudium erit in cęlo super uno peccatore
                            poenitentiam agente quam super nonaginta nouem iustis, qui non indigent
                            poenitentia.</q>
               </p>
               <p>Ad hanc nos et Apostolus hortatur, per quam ipse ut apostolus fieret, meruit.
                            <q>Abiiciamus opera tenebrarum</q> — inquit — <q>et induamus arma lucis,
                            sic ut in die honeste ambulemus</q>. Et: <q>Expurgate uetus fermentum,
                            ut sitis noua conspersio.</q> Et: <q>Gaudeo, non quia contristati estis,
                            sed quia contristati estis ad poenitentiam. Quę enim secundum Deum
                            tristitia est, poenitentiam in salutem stabilem operatur. Seculi autem
                            tristitia mortem operatur</q>. Idem monet ac dicit: <q>Deponite uos
                            secundum pristinam conuersationem ueterem hominem, qui corrumpitur
                            secundum desyderia erroris. Renouamini autem</q>
                  <pb n="2-613"/>
                  <q>spiritu mentis uestrę et induite nouum hominem, qui secundum Deum creatus
                            est in iustitia et sanctitate ueritatis. </q>Idem ignauia torpentem
                        excitans ait:<q> Surge, qui dormis, et exurge a mortuis, et illuminabit te
                            Christus.</q> Poenitentibus quoque, quorsum uiam suam dirigant,
                        ostendens inquit: <q>Deponentes omne pondus et circumstans nos peccatum, per
                            patientiam curramus ad propositum uobis certamen, aspicientes in autorem
                            fidei et consummatorem Iesum, qui proposito sibi gaudio sustinuit
                            crucem.</q>
               </p>
               <p>Iacobus item apostolus ad poenitentiam nos inuitans: <q>Subditi</q> — inquit
                        — <q>estote Deo; resistite autem diabolo, et fugiet a uobis. Appropinquante
                            Deo, et appropinquabit uobis. Emundate manus, peccatores, et purificate
                            corda, duplices animo. Miseri estote, et lugete, et plorate et risus
                            uester in luctum conuertetur, et gaudium in moerorem. Humiliamini in
                            conspectu Domini, et exaltabit uos</q>.</p>
               <p>Cum igitur et Veteris et Nouę Scripturę hinc minis, inde promissis urgeamur
                        ad poenitendum, erimusne usque adeo diaboli laqueis irretiti, ut non
                        protinus his excussis ad ipsam poenitentiam curramus? Erimusne ita nobismet
                        irati atque infesti, ut potius eligamus breuem uitę huius uoluptatem cum
                        ęternis miseriis quam breuem poenitentię laborem cum ęterna felicitate?</p>
               <p>Quod si obturata uitiorum inculcationibus aure hos monitus hasque
                        exhortationes, quibus saluti nostrę consulitur, pertransierimus, quid
                        reliquum erit, nisi ut irę et ultionis in obstinatos effundendę poenas
                        cogamur sustinere? Talibus quippe in Leuitico Dominus comminatur dicens:
                            <q>Si ambulaueritis ex aduerso mihi nec uolueritis audire me, addam
                            plagas uestras usque in septuplum propter peccata uestra emittamque in
                            uos bestias agri, quę consumant uos et pecora uestra et ad paucitatem
                            cuncta redigant desertęque fiant uię uestrę.</q> Idem in Prouerbiis ait:
                            <q>Quia uocaui et renuistis, extendi manum meam, et non fuit, qui
                            aspiceret. Despexistis omne consilium meum et increpationes meas
                            neglexistis.</q>
                  <pb n="2-614"/>
                  <q>Ego quoque in interitu uestro ridebo et subsannabo, cum uobis, quod
                            timebatis, aduenerit, cum irruerit repentina calamitas et interitus
                            quasi tempestas ingruerit, quando uenerit super uos tribulatio et
                            angustia.</q> In Esaia quoque scriptum est: <q>Puer centum annorum
                            morietur, et peccator centum annorum maledictus erit.</q> Et in
                        Hieremia: <q>Verterunt ad me tergum et non faciem, et in tempore
                            afflictionis suę dicent: Surge et libera nos.</q> Cum autem nec
                        afflictionibus ab impietate recessissent, propheta respondens ait:
                            <q>Percussisti eos, et non doluerunt; attriuisti eos, et renuerunt
                            accipere disciplinam; indurauerunt facies suas super petram, et
                            noluerunt reuerti. Iccirco</q> — inquit — <q>percussit eos leo de sylua,
                            lupus ad uesperam uastauit eos; pardus uigilans super ciuitates
                        eorum.</q> Rursum per eundem prophetam alibi Dominus minatur et ait: <q>Ecce
                            ego adducam mala super populum istum, fructum cogitationum eius, quia
                            uerba mea non audierunt, et legem meam proiecerunt.</q> Et iterum:
                            <q>Locutus sum ad uos</q> — inquit — <q>mane consurgens et loquens, et
                            non audistis; et uocaui uos, et non respondistis. Faciam domui huic, in
                            qua inuocatum est nomen meum, et in qua uos habetis fiduciam, et loco,
                            quem dedi uobis et patribus uestris, sicut feci Sylo, et proiiciam uos a
                            facie mea, sicut proieci omnes fratres uestros, uniuersum semen
                        Ephraim.</q> Valde pręterea horrendum est, quod pro his ne orare quidem
                        permittit. Sequitur enim: <q>Tu ergo noli orare pro populo hoc nec assumas
                            pro eis laudem et orationem, et non obsistas mihi, quia non exaudiam,
                            te.</q> Et rursum ait: <q>Mane consurgens contestatus sum et dixi:
                            Audite uocem meam, et non audierunt nec inclinauerunt aurem suam, sed
                            abierunt unusquisque in prauitate cordis sui mali. Ecce ego inducam
                            super eos mala, de quibus exire non poterunt. Et clamabunt ad me, et non
                            exaudiam eos.</q> In Osee quoque propheta dicitur: <q>Non dabunt
                            cogitationes suas, ut reuertantur ad Deum suum, quia Spiritus
                            fornicationum, in medio eorum, et Dominum eorum non cognouerunt.</q>
                        Deinde infert et ait: <q>Super eos effundam quasi aquam iram meam</q>.
                        Cęterum, cum nec aduersitatibus <pb n="2-615"/>concussi in uiam iustitię
                        redire uellent, exprobrat illis per Aggeum prophetam dicens: <q>Percussi uos
                            uenio urente et aurigine et grandine omnia opera manuum uestrarum, et
                            non fuit in uobis, qui reuerteretur ad me, dicit Dominus</q>.
                        Huiuscemodi hominum consuetudinem familiaritatemque fugiendam etiam in
                        Euangelio discimus. De illo enim, qui correptus neque te neque alterum neque
                        Ecclesiam audierit, dicitur: <q>Sit tibi sicut ethnicus et publicanus. Vę
                            ergo pręgnantibus et nutrientibus in illis diebus</q>, hoc est, qui
                        prauis cogitationibus pleni fouent scelus, quod conceperunt, et foetum
                        alunt, cum ediderint, malefactaque pro benefactis usurpant. De quibus
                        Salomon ait: <q>Lętantur, cum male fecerint, et exultant in rebus
                        pessimis.</q>
               </p>
               <p>Hi sunt terra illa petrosa, super qua uerbi Dei semen sparsum non habet, quo
                        radicem agat illicoque arescit. Et cum pręceptis minime moueantur, miraculis
                        quoque non adhibent fidem. Vnde in ipsos exclamat Dominus dicens:<q> Vę tibi
                            Corozain, vę tibi Bethsaida, quia, si in Tyro et Sydone factę fuissent
                            uirtutes, quę factę sunt in uobis, olim in cilicio et cinere sedentes
                            poeniterent. Veruntamen Tyro et Sydoni remissius erit in Iudicio quam
                            uobis.</q> Hoc quoque mali habet peruersa mentis obstinatio, ut nec suis
                        finibus contenta in dies ad deteriora prolabatur. Indę enim spiritus
                        immundus exiens non inuenit requiem et dicit: <q>Reuertar in domum meam,
                            unde exiui</q>. Et assumit septem alios spirtus nequiores se, et
                        ingressi habitant ibi. Et fiunt nouissima hominis illius peiora prioribus.
                        Hic est ficulnea illa, quam bonus agricola circumfodit, dum sarculo
                        conscientię intima scalpit cordis, et mittit stercora, resipiscendi
                        occasionem prębens. Vbi uero nec sic fructum fecerit, Domini iussu
                        succiditur, ne terram occupet, ut sciamus eos, qui bonorum operum
                        sterilitate laborant, ne terrena quidem possessione esse dignos. Talem
                        alloquens Paulus apostolus: <q>Ignoras</q> — ait — <q>quoniam benignitas Dei
                            ad poenitentiam te adducit. Secundum autem duritiam tuam et impoenitens
                            cor thesaurizas tibi iram in die irę et</q>
                  <pb n="2-616"/>
                  <q>reuelationis iusti iudicii Dei, qui reddit unicuique secundum opera
                        eius</q>. Dominus quoque in Apocalypsi: <q>Memor esto</q> — inquit — <q>unde
                            excideris, et age poenitentiam, et prima opera fac. Sin autem, uenio
                            tibi, et mouebo candelabrum tuum de loco suo, nisi poenitentiam
                        egeris.</q>
               </p>
               <p>Nos ergo, cum delinquimus, non sequamur Pharaonis duritiam, ne cum illo
                        mergamur in profundum; non Cayn desperationem, ne misericordię diffidentes
                        grauius fratricidio crimen committamus; non Iudę proditoris immoderatam ex
                        delicto tristitiam, ne prę nimio dolore citius ad laqueum quam ad petendam
                        ueniam curramus. Is enim, quem commissi poenitet, moerore quidem se afficere
                        debet, quia peccauit, sed a spe uenię nunquam decidere, quia clementissimus
                        est, cui peccauit. Quem igitur in poenitendo sequi nobis expediet? Sequamur
                        sanctos, quorum exempla proposuimus. Imitemur prodigum filium, ut, cum quo
                        in regionem secessimus uitiorum, bona animi consumpsimus, porcos pauimus
                        immunditię seruientes, cum eodem ad indulgentissimum Patrem reuertamur et
                        ante ipsum humi prostrati dicamus: <q>Pater, peccauimus in cęlum* et coram
                            te; iam non sumus digni uocari filii tui</q>. Tunc ille adhuc
                        aduentantibus occurret et, cum propius accesserimus, amplexabitur et, cum
                        rogauerimus, osculo pacis excipiet, pristinę innocentię stolam nobis
                        offeret, annulum fidei in manibus, calciamenta Euangelii in pedibus dabit,
                        uitulum etiam saginatum apponet, cuius caro uere est cibus et sanguis uere
                        est potus, cuius pastu uiuitur in ęternum. Tunc demum sanctis omnibus ad
                        celebre conuersionis nostrę conuiuium conuocatis dicet: <q>Manducemus et
                            epulemur, quia hi filii mei mortui erant, et reuixerunt; perierant, et
                            inuenti sunt.</q> Postremo et pręcinget se et iam in illo cęlesti
                        ineffabili incomparabilique diuersorio facient nos discumbere, et transiens
                        ministrabit nobis incorruptionem, immortalitatem, lętitiam sempiternam.</p>
               <p>* corr. ex <q>cęlo</q>
                  <pb n="2-617"/>Illud interea nobis erit pręcauendum, ne, postquam
                        misericorditer suscepti clementem ac pium Dominum oblatis poenitentię
                        muneribus adorauerimus, redire uelimus ad Herodem neue relicta Aegypto
                        angelorum iam cibum comedentes, rursum ollas Aegyptias concupiscamus et iure
                        de nobis prouerbium illud uentiletur: <q>Canis reuersus ad uomitum suum,</q>
                        et: <q>Sus in uolutabro luti.</q> Tu ergo, qui templum Dei factus es, uide,
                        quęso, ne per lapsum iterum efficiare spelunca latronum. Audi Dominum
                        dicentem: <q>Vade, et noli amplius peccare,</q> nequid deterius tibi
                        contingat. Quanto enim sublimior gratia, tanto cadentis ruina maior. In
                        Ecclesiastico scriptum est: <q>Qui baptizatur a mortuo et iterum tangit
                            mortuum, quid proficit lauatio illius? Sic homo, qui ieiunat in peccatis
                            suis et iterum eadem faciens, quid proficiet humiliando se? Orationem
                            illius quis audiet? </q>Veruntamen si contigerit (quoniam natura
                        fragiles sumus) ut iterum et iterum labamur, semper enitendum erit, ut
                        surgamus. Qui cito surgunt, cito et sanantur; iacentium plaga desperabilis
                        est. Iacent autem, qui per abrupta uitiorum pręcipites ire cursu irreuocato
                        contendunt. De quibus dicitur: <q>Conuersi sunt ad cursum suum, quasi equus
                            uadens in pręlium.</q> Nos ergo, quoties inquinamur, toties ad
                        poenitentię nitrum recurramus, quando quidem etiam septuagies septies
                        delinquenti uenia indulgetur. Sed et si cum hemorrhoissa peccatorum fluxu
                        diutius contabuimus, cum illa quoque retro accedentes tangamus poenitentię
                        ac fidei manu Domini fimbriam, et remedii uirtutem sentiemus. Quod si uel
                        undecima hora patrifamilias operam locabimus, forsan ab eo non minus lucri,
                        quam qui primo mane laborare coeperunt, referemus. Nunquam sera poenitudo
                        est, donec poenitendi tempus superest. Sed quia, donec superfuturum sit,
                        nescimus, cur illam hodie agere cunctamur cras forsitan iudicandi? Nulla
                        profecto res est, quę maiore cum periculo differtur, quoniam nullam aut
                        gnauiter actam huberior sequitur fructus aut negligenter omissam grauius
                        damnum.</p>
               <pb n="2-618"/>
            </div>
            <div type="caput" n="11">
               <head>Caput XI / DE PECCATORVM CONFESSIONE</head>
               <p>Poenitentibus uero confessionem peccatorum necessariam esse, cum utriusque
                        Instrumenti pręceptis tum exemplis facile probari potest. Inde est, quod
                        illi Ecclesię autoritate execrantur, qui saltem semel in anno non fuerint
                        coram sacerdotem confessi peccata sua, confitendi habentes facultatem.
                        Impius est enim, qui quicquam infectum relinquit, quod ad placandam Dei iram
                        nouerit pertinere. Peropportune igitur de hoc confessionis genere sermonem
                        facere nunc pergemus.</p>
               <p>Primos homines Adam et Euam, cum deliquissent cibum sibi interdictum
                        comedendo, compulit Deus confiteri peccatum suum: <q>Adam</q> — inquit —
                            <q>ubi es?</q> Hoc est: Quo excidisti, quantum commisisti mali? Et ad
                        mulierem: <q>Quare hoc fecisti?</q> Post confessionem eiecti sunt de
                        paradiso subditique laboribus, doloribus, morti. Venit deinde Christus,
                        exoluit pro eis debitum et reducti sunt, unde pulsi fuerant, angustiis
                        liberati et ex miserrimis felicissimi facti. Tunc ergo gratiam recipit
                        confessio, cum satisfactum est pro delicto.</p>
               <p>Hoc sacramentum in Leuitico figuratum est, ubi lepra perfusi arbitrio
                        sacerdotis diiudicantur. Qui immundi fuerint, extra castra eiiciuntur, donec
                        mundentur. Quia peccator, nisi per poenitentiam et confessionem fuerit
                        expiates, non admittitur in consortium sanctorum. Itaque illi, qui ob lepram
                        separatus est, lex datur, ut habeat uestimenta dissuta, caput opertum, os
                        ueste contectum utque contaminatum se ac sordidum clamet et solus habitet
                        extra castra. Quę omnia non nisi magnę humiliationis signa sunt dolorem
                        animi luctumque <pb n="2-619"/>pręferentia. Per hanc enim purgantur
                        peccata, lachrymisque et confessione humiliantis se deletur scelus, quod
                        superbiendo contractum fuerat.</p>
               <p>Delictorum autem confessionem cum in multis diuinę Scripturę locis tum in
                        prophetę Neemię libro legimus, ubi dicitur, quod filii Israhel, dum de
                        captiuitate reuersi reędificarent Hierusalem, ieiunantes et operti saccis et
                        terra conspersi confitebantur peccata sua et iniquitates patrum suorum
                        quater in die et quater in nocte et adorabant Dominum, Deum suum.
                        Poenitentiam igitur iungat confessioni, qui de captiuitate peccati redire
                        cupit ad pristinę innocentię statum et construere ciuitatem sanctam in cęlo
                        preciosis lapidibus uirtutum auroque puritatis. Quoniam non intrabit in eam
                        aliquod* coinquinatum.</p>
               <p>Confitebatur et Iob dicens: <q>Peccaui; quid faciam tibi, o custos hominum?
                            Quare posuisti me contrarium tibi, et factus sum mihimetipsi grauis? Cur
                            non tollis peccatum meum et quare non aufers iniquitatem meam? Ecce nunc
                            in puluere dormiam, et si mane me quęsieris, non subsistam.</q> Instat
                        et urget, ut citius ueniam consequatur, incertus, an usque mane uita sibi
                        suppetet, certus autem post mortem non esse uenię locum, sed iudicio, ut
                        quisque recipiat, prout gessit in corpore, siue bonum siue malum. Et, si
                        Iob, qui Dei sententia iustus habebatur, non negat se peccatorem, quis
                        existimabit se expertem esse peccati? Aut si ille, qui nihil graue
                        commiserat, sic efflagitat dimitti sibi, ut usque mane differri periculosum
                        arbitretur, cui periculum non erit procrastinare opus, quo ueniam ipsam
                        promereri possit?</p>
               <p>Idem ait: <q>Vias meas in conspectu eius arguam, et ipse erit Saluator
                        meus,</q> ut ex hoc intelligas peccatorum confessionem refugium esse
                        salutis.</p>
               <p>Quid ipse Dauid? Nonne statim post confessionem translatum a se adulterii
                        simul et homicidii crimen agnouit? <q>Peccaui</q> — inquit — <q>Domino</q>.
                        Et continuo responsum accepit a propheta: <q>Dominus quoque transtulit</q>
               </p>
               <p>* corr. ex <q>aliquid</q>
                  <pb n="2-620"/>
                  <q>peccatum tuum.</q> Sed et rursum in Psalmis clamat: <q>Iniquitatem meam
                            ego cognosco, et peccatum meum contra me est semper. Tibi soli peccaui,
                            et malum contra te feci. Ecce in iniquitatibus conceptus sum, et in
                            peccatis concepit me mater mea. Delictum meum cognitum tibi feci, et
                            iniustitiam meam non abscondi. Dixi: Confitebor adersum me iniustitiam
                            meam Domino, et tu remisisti impietatem peccati mei.</q> Et iterum:
                            <q>Iniquitatem meam annunciabo, et cogitabo pro peccato meo. Confitebor
                            tibi in directione cordis, in eo quod didici iudicia iustitię tuę. Vias
                            meas enunciaui tibi, et exaudisti me. Cogitaui uias meas, et conuerti
                            pedes meos in testimonia tua. </q>Ex his discamus confessionis uirtutem,
                        confitentis humilitatem, cogitantis solicitudinem. Ad hęc etiam poenitentis
                        dolorem, ubi ait: <q>Exitus aquarum deduxerunt oculi mei, quia non
                            custodierunt legem tuam.</q> Et: <q>Laboraui in gemitu meo, lauabo per
                            singulas noctes lectum meum, lachrymis meis stratum meum rigabo.</q>
                        Certe, si iugiter consyderauerimus, quanto et quali Domino peccauimus, etiam
                        post ueniam nunquam deerit nobis flendi materia, donec ille tandem
                        benignitate lachrymas nostras penitus absterget, qua et peccatum remisit.</p>
               <p>Ezechias quoque (cuius poenitudo et innumeram hostium multitudinem strauit et
                        longiora uitę spacia illi meruit impetrare) docet, quo moerore delicta
                        meditanda confitendaque sint, dum ad ipsum, cui confitebatur, ait:
                            <q>Recogitabo tibi omnes annos meos in amaritudine animę meę</q>. Et
                        quid huiuscemodi confessionem sequatur, ostendit subiungens: <q>Tu autem
                            erruisti animam meam, ut non periret; proiecisti post tergum tuum omnia
                            peccata mea.</q>
               </p>
               <p>Ad Danielem prophetam, dum populi et patrum peccata confitetur, Gabriel
                        angelus aduolasse dicitur et eidem liberationem eorum de Babylonica
                        seruitute mox futuram nunciasse. Ex quo apparet humiliter confitenti pręsto
                        esse angelorum ministeria et eundem his internunciis Deo reconciliari et de
                        peccati iugo ad innocentię libertatem reuocari. <pb n="2-621"/>Confitebantur
                        igitur fideles Israhelitę soli Deo, quoniam nullus adhuc inter Deum et
                        homines medius erat. Postquam autem mediator uenit Dominus noster Iesus
                        Christus, non nisi per ipsum nobis ad Deum accessus est. Sicut autem ipse
                        est sacerdos in ęternum secundum ordinem Melchisedech, ita, cum cęlum
                        conscenderet, uicarios nobis in terra reliquit sacerdotes. His ligandi
                        soluendique potestatem tribuit, hos gregis sui Pastor bonus curam habere
                        iussit, his denique claues regni cęlorum dedit. Per illos ergo uitam nostram
                        exponamus Deo, et cum hic ab eis remittentur nobis peccata nostra, tunc
                        remissa credamus et in cęlo.</p>
               <p>Porro iis delicta nostra confiteri nos oportere iam tum innuebat Saluator
                        noster, cum leprosis mundatis, uti se sacerdotibus ostenderent, iniunxit.
                        Soluendi quoque ius ad suos duntaxat uicarios, id est, ad eosdem sacerdotes
                        pertinere iam tum significabat, cum eis, ut Lazarum institis et sudario
                        ligatum soluerent et abire sinerent, mandauit, cumque asinam et pullum
                        funiceis uinculis liberare atque ad se adducere eis pręcepit, signis
                        ostendens, quod autoritate firmabat.</p>
               <p>Post hęc sane et Iacobus apostolus non ad alios quam ad sacerdotes nos mittit
                        dicens: <q>Infirmatur quis in uobis? Inducat presbyteros Ecclesię et orent
                            super eum, ungentes eum oleo in nomine Domini. Et oratio fidei saluabit
                            infirmum, et alleuabit eum Dominus. </q>Ac ne tantum de infirmitate
                        corporis curanda dictum putemus, adiungit: <q>Et si in peccatis sit,
                            remittentur ei</q>. Statimque infert: <q>Confitemini ergo alterutrum
                            peccata uestra et orate pro inuicem, ut saluemini.</q> Itaque et
                        presbyteros inducere et peccata confiteri iubet, ne sufficere arbitreris aut
                        intra te confiteri Deo aut alteri quam presbytero confiteri. Alioquin
                        frustra claues datę, essent Ecclesię, si sine illis pateret aditus regni
                        cęlorum. Frustra ad solos Discipulos dictum fuisset: <q>Quorum remiseritis
                            peccata, remittentur eis</q>, si et alii quam sacerdotes confitentium
                        peccata possent remittere. Hinc illud emanauit Ecclesię institutum, ut
                        utriusque sexus fideles <pb n="2-622"/>proprio sacerdoti saltem semel in
                        anno confiteantur et ab eo iniunctum <corr>poenitentię</corr> 
                        laborem perficiant. Hoc ut lubentius accuratiusque exequamur, nostrorum
                        exempla sanctorum perquiramus.</p>
               <p>Languenti monacho, qui iam fari nequibat, Philibertus, Rothomagensis abbas,
                        Deum precatus linguam expediuit, ob hoc solum, ne sine confessione
                        decederet. Vbi enim confessus est, illico expirauit. Satis esset in tali
                        necessitate intimus peccatorum dolor et ipsa cordis contritio. Sed sanctus
                        abbas nescius, an ille conuenienter doleret, a confitente discere uoluit, ut
                        pro eius salute confidentius oraret simulque ostenderet, quam necessaria sit
                        confessio his, qui loqui possunt, quando quidem et pro mutis elaborandum
                        est, ut confitendi causa loquantur.</p>
               <p>Non solum muto uocem, uerum etiam mortuo uitam aliquando restitutam hac de
                        causa fuisse legimus. Seuerus enim sacerdos (ut in beati pontificis Gregorii
                        Dialogo relatum est) uocatus ad cuiusdam ęgrotantis confessionem audiendam,
                        cum paulo tardius uenisset, uita defunctum offendit eaque uehementer angi
                        afflictarique coepit, se illius interfectorem, se homicidam clamitans. Et
                        dum in his lamentis cadaueri incumbens acerrime fleret, reuixit, qui iacebat
                        mortuus, dixitque se, dum ab impiis spiritibus ad horrenda tenebrarum loca
                        raptim traheretur, ab angelo protinus dimitti atque corpori restitui iussum,
                        quod diceret Deum id Seueri lachrymis indulsisse. Igitur, ubi confessus est,
                        peracta septem dierum poenitentia, iterum obiit, corporis uinculis pariter
                        peccatorumque absolutus. Caueat ergo sacerdos horam terere cunctando,
                        quoties ad tam necessarium opus accersitur, ne, si Seueri fletum imitari
                        nequiuerit, reatum subire cogatur mortui non confessi. Caueat et ęger
                        differre confessionem, ne confitendi mora peccandi pertinacię imputetur.
                        Sicuti isti imputata fuisset ad perpetuum supplicium, nisi aliena ei merita
                        peropportune succurrissent. Hinc est illud in Ecclesiastico pręceptum:
                            <q>Confiteberis</q>
                  <pb n="2-623"/>
                  <q>uiuens, uiuus et sanus confiteberis, et laudabis </q>Deum, <q>et
                            gloriaberis in miserationibus illius.</q>
               </p>
               <p>Caueat pręterea sacerdos, ne qua nimis acerba increpatione conturbet
                        confitentem, et uulnus, quod leni fotu curandum est, durius contrectans
                        exasperet ac suppurare cogat, ne forte et ipsi contingat, quod contigisse
                        seni cuidam in Aegypto refert Ioannes Cassianus. Qui monachum adolescentem
                        cum in confessione audisset libidinis incentiuis identidem urgeri,
                        immoderata reprehensione prope ad desperationem compulit, indignum monachi
                        nomine contestans, cuius pectus impudicis cogitationibus patere potuerit.
                        Sed mox ipse iusto Dei iudicio eadem tentatione tam uehementer inquietari
                        coepit, ut et hic senex, sicut et ille iuuenis, iam ad seculum redire secum
                        in animo uersaret, Cęterum sapientia ac sanctitate pręditus Apollo abbas,
                        iuuenem uultu demissum cernens, cum tristitię causam didicisset, blanditer
                        consolatus est, docens non esse malum foeda cogitatione impugnari, sed
                        uinci; nam se quoque idem sępe passum, Deo tamen adiuuante nunquam
                        succubuisse. Deinde senem iam relicto, in quo ętatem egerat, tugurio uagum
                        profugumque ad se aduocans, ut rediret, admonuit, et iam suam expertus
                        imbecillitatem alienę misereri disceret, non irasci. Post hęc pro illo
                        precatus, tentationem oratione abegit. Improuidus igitur iste confessionis
                        auditor nonne et se et confitentem perditum iret? Nonne cęcus cęcum ducens
                        ambo in foueam corruissent, nisi Apollo Domini miserantis nutu manum suam
                        utrique supposuisset? Sapienter itaque ab Apostolo pręceptum est: <q>Si
                            pręoccupatus fuerit homo in aliquo delicto, uos, qui spiritales estis,
                            huiusmodi instruite in spiritu lenitatis, consyderans teipsum, ne et tu
                            tenteris. Alter alterius onera portate, et sic adimplebitis legem
                            Christi.</q>
               </p>
               <p>Quanta uero sanctę confessionis uirtus sit, etiam inde disci potest, quod
                        Hugoni,* Boneuallensi abbati,</p>
               <p>* corr. ex <q>Vgoni</q>
                  <pb n="2-624"/>quendam ex fratribus post mortem apparuisse terunt et mox, ut
                        peccatum confessus est, poenis, quibus afficiebatur, se liberatum dixisse;
                        hanc autem confitendi facultatem iccirco sibi reseruatam, quoniam absente
                        abbate decesserat, deliberatum habens illi confiteri, cum redisset. Etenim
                        fratrum absolutio ex monastico instituto ad solum abbatem spectabat. Expedit
                        igitur, etiam cum abest, cui confitendum sit, confitendi semper habere
                        propositum. Pro inconfesso erit, qui, quanuis copiam confitendi non habeat,
                        non habuerit uoluntatem. </p>
               <p>Illo quoque exemplo uis patuit confessionis, quod in Collationibus Cassiani
                        proditum est de Serapione abbate. Hic iuuenculus adhuc sub Theona pręposito
                        edacitatis morbo tentatus, post nonę refectionem paximacium furto sublatum
                        uesperi latenter comedere consueuerat. Sed tandem conscientię stimulo
                        agitatus coram abbate prosternitur, peccatum confitetur et cum poenitentię
                        moerore ueniam exposcit. Vixdum uerba finierat, et flamma de sinu eius, in
                        quo paximacia recondere solitus erat, promicans, intolerabili foetore
                        cęllam, in qua erant, repleuit. Ille nunquam postea tali edendi auiditate se
                        pulsatum sensit. Vincebatur, quandiu occultum tenuit facinus. Porro, ubi
                        confessus est, ita uictor euasit, ut ad eandem pugnam redire ultra necesse
                        non fuerit. Illam quippe diaboli flammam penitus extinxit humilitas
                        confitentis.</p>
               <p>Recte itaque quibusdam in monasteriis pręceptum constitutumque esse legimus,
                        ne iuniores, quicquid mente conceperint, pigritentur illud repente
                        prępositis manifestum facere, ut nihil ipsi diiudicent, nihil sibimetipsis
                        credant, sed semper seniorum regantur arbitrio, seniorum sententiis stare
                        assuecant. Ita fiet, ut in eis neque prauę cogitationes moram faciant neque
                        dubię errorem inducant neque ullus unquam aduersario supersit fallendi
                        locus.</p>
               <p>Ne uero nihil de foeminis dixisse arguamur, tametsi omnia fere, quę ad
                        uirtutem spectant, utrique sexui communia sint, unum tamen earum exemplum
                            <pb n="2-625"/> promam. Ferunt mulierem quandam peccata sua in uolumine
                        descripta Basilio Magno porrexisse, supplicantem, uti pro eorum <corr>remissione</corr>
                        Deum deprecaretur. Orauit ille, et omnia deleta
                        apparuere pręter unum cęteris grauius. Cuius causa dum ad Effren eremitam
                        missa mulier nihil profecisset, inde rediens Basilium iam diem suum obisse
                        comperit <corr>fleuitque</corr> hubertim. Mox chartam illam super
                        iacentis pectus deponens cum tandem sustulisset, id quoque in ea, quod
                        residuum erat, abolitum deprehendit. Hinc nosse licet, quantum prosit
                        confitenti bonum ac sanctum habere auditorem, cuius merita sibi ad ueniam
                        facilius pleniusque assequendam suffragare possint.</p>
               <p>Quod uero, ut dictum est, per sacram confessionem abolitio fiat peccatorum,
                        etiam quotidianis experimentis discimus; in iis utique, qui malignis arrepti
                        spiritibus quandoque occulta aliorum facinora manifestant, ea palam
                        obiicientes, quę illi, quibus obiecta sunt, mox ut confessi sacerdoti
                        fuerint et ad eum, qui arreptus est, reuersi, nihil ultra, quod sibi
                        exprobrandum sit, audiunt. Quin immo, ipse in homine loquens, affirmare
                        solet demon nequaquam esse eos illos, qui paulo ante fuerant, sed alios
                        omnino. Tanta ergo res est confessio, ut diabolo statim os obstruat, ne
                        hominem accusare possit, quem prius in multis damnare ausus fuerat.</p>
               <p>Et cum hoc ita sit, quis adeo impudens <corr>est</corr>, ut in iis,
                        quę foeda atque turpia sunt, diabolo prodente deprehendi mauult quam ea
                        secreto uni homini confitendo ante delere? Aut quis e contrario tam
                        uerecundus uel potius tam uecors est, ut illud sacerdoti dicera erubescat,
                        quod in conspectu maiestatis diuinę (cui omnia aperta sunt) facere non
                        erubuit? Pudere quidem debet peccatorem, sed eatenus, ut et peccasse
                        confundatur et nihil subtrahat in confessione, cum scriptum sit: <q>Pro
                            anima tua ne confundaris dicere uerum. Est enim confusio adducens
                            peccatum, et est confusio adducens gloriam et gratiam. </q>Altera quippe
                        crimen suum, quantum potest, cęlat nec tamen ab eo discedit; <pb n="2-626"/>altera uero detegit, cui oportet, ac reuelat et confitendo poenitendoque
                        diluit atque iterum eo delabi, ubi confundi necesse est, cauet. <q>Qui ergo
                        </q>(ut Salomon sapientia plenus ait) <q>abscondit scelera sua, non
                            dirigetur; qui autem confessus fuerit et reliquerit ea, misericordiam
                            consequetur. </q>Idem dicit: <q>Reuela Domino opera tua, et dirigentur
                            cogitationes tuę. </q>Et Ioannes apostolus, cui futurorum arcana
                        spiritalibus oculis licet intueri: <q>Si confiteamur </q>— inquit —
                            <q>peccata nostra, fidelis est et iustus, ut remittat nobis. </q>Quid
                        autem opus est cęlare hominem, quod non latet Deum? Quod si ea, quę male
                        nequiterque egisti, uni nunc sacerdoti absconderis, postea certe in die
                        Iudicii toti publicabuntur mundo: amicis, inimicis, uiris, mulieribus,
                        omnibus angelis, omnibus sanctis uidenda coram exponentur. Nihil tunc
                        absconditum erit, quod non reueletur, nihil occultum, quod non sciatur, nisi
                        quod ante confessione ac poenitudine fuerit abolitum. Pandentur ex cordibus
                        multorum secretę cogitationes, dicta factaque in aperto erunt, dicente
                        Domino per prophetam: <q>Reuelabo pudenda tua in facie tua. </q>Sed omni
                        etiam reuelatę turpitudinis confusione intolerabilior sequetur ultionis
                        poena. Quam quidem Osee propheta puerperę cruciatibus (ut omnium maximum)
                        comparat dicens: <q>Colligata est iniquitas Ephraim, absconditum peccatum
                            eius. Dolores parturientis uenient ei. </q>Sed uehementiam expressit
                        angoris, non diuturnitatem. Parturientis enim labor breuis est, at uero
                        inconfessis et impoenitentibus perpetuum infinitumque supplicium paratum
                        est.</p>
            </div>
            <pb n="2-627"/>
            <!-- od kraja dovde pregledao -->
            <div type="caput" n="12">
               <head>
                  <q>Caput </q>XII / DE SACROSANCTA COMMVNIONE</head>
               <p>Post poenitentiam confessionemque peccatorum restat, ut ad mensam Domini
                        accedamus, corpori et sanguini eius communicantes, qui est caput nostrum,
                        sine quo nos, qui membra sumus, uiuere omnino non possumus. Ait enim:
                            <q>Nisi manducaueritis carnem Filii hominis et biberitis eius sanguinem,
                            non habebitis uitam in uobis. </q>Cuius nunc sacramenti ueritatem,
                        excellentiam, fructum exemplis astruere conabimur, quantum in nobis erit,
                        autoritateque Scripturarum, ne cui forte incredibile uideatur, quod supra
                        omnem naturę uim fieri audierit, et ibi magis eius uacillet fides, ubi
                        credentibus certior beatitudo promittitur.</p>
               <p>Dominus ergo noster Iesus Christus acceptum panem et uinum benedixit dicens:
                            <q>Hoc est corpus meum, </q>et: <q>Hic est sanguis meus. </q>Non fallit
                        ipse, qui ueritas est. Et si multa hominibus credimus, cum scriptum sit:
                            <q>Omnis homo mendax, </q>non credemus Deo, qui uerax est, immo ueritas
                        ipsa? Aut non fuit illi possibile panis uinique mutare substantiam, cui
                        possibile fuit creare cuncta? Sed panis et uini — inquies — formam permanere
                        cerno; quomodo uis, ut aliud esse, quam quod uideo, credam? Eodem profecto
                        modo, quo animal aliquod ex ęre lapideue effigiatum conspicis fucatumque
                        coloribus, et tamen non animal esse intelligis, sed ęs aut lapidem aut
                        materiam aliam. Rursum dices: Ista quidem animalis effigies uisum potest
                        decipere, odoratu tamen, gustu, tactu deprehenditur non esse id, quod
                        uidetur. At in sacramento isto panis et uinum, sicut oculis uidentur, ita et
                        sensibus cęteris pariter percipiuntur. Statuarius <pb n="2-628"/>ergo in
                        ęris uel lapidis materia potuit obiicere oculis tuis animalis speciem, non
                        poterit Christus in corpore suo panis et uini, sicut oculis ita et naribus
                        et palato et tactui? Non uis plus Deum posse quam hominem, et cunctorum
                        autorem quam creaturam? Quod si ille artifex efficere potuit, ut aliud
                        cernas quam quod est, non poterit artificis Dominus et Plasmator omnium
                        efficere, ut aliud etiam gustes, odoreris, tangas quam quod est? Si unum ex
                        sensibus homini subdis, subde et reliquos Deo aut confitere inter Deum et
                        hominem nihil differre. Quod prorsus Deum esse negare est. Ad hoc, nonne
                        inest hydromeli uini sapor et color, cum mel et aqua sit, non uinum? Nonne
                        etiam usu uenit, ut quędam uel uetustate uel uitio alienum odorem imitentur,
                        suum amittant? Aquę, cum gelantur, corpus non liquoris, sed uitri habent.
                        Vides igitur quibusdam in rebus interdum contingere alterius rei saporem,
                        colorem, odorem, tactum. Nec tamen ideo reris illas esse alias quam quę
                        sunt, et de Christi corpore dubitas, quia, quę panis et uini sunt, in se
                        conseruat, non quę carnis et sanguinis, cum tamen caro et sanguis sit, immo
                        idem ille, qui natus est de Virgine, qui pependit in cruce, qui surrexit de
                        sepulchro, qui ad dexteram Dei sedet in cęlo? Denique, noli sensibus tuis
                        credere, qui falli decipique possunt. Crede illi, qui nec falli nec fallere
                        potest, quo nihil est uerius, nihil certius, a quo uel minimum dissentire
                        perniciosissimus error est. Et quid mirum, si ille tibi in panis et uini
                        figura apparet, qui Magdalenę in forma apparuit hortulani et Discipulis ad
                        castellum Amaus pergentibus in forma peregrini. Et quidem ab iis noluit
                        statim agnosci, tibi uero, quoties panis et uinum a sacerdote consecrantur,
                        dicit: <q>Hoc est corpus meum, hic est sanguis meus. </q>Et: <q>Beati, qui
                            non uiderunt, et crediderunt, </q>hoc est, qui sacram hostiam illam,
                        quam uident, Christum Iesum esse credunt, quem non uident. Latet diuinitas,
                        latet humanitas, sed utrunque sola intuetur fides, dum de utriusque
                        pręsentia nihil hęsitat. Credendum ergo est et citra omnem rei ambiguitatem
                        firmiter tenendum panis uinique substantiam in substantiam <pb n="2-629"/>
                        transire corporis et sanguinis Christi, et hoc quidem uirtute uerborum
                        Cristi, quę per illos duntaxat proferuntur, quibus ipse dixit: Hoc <q>facite
                            in meam commemorationem, </q>iam tum sacerdotes instituens, per quorum
                        ministerium ipse nobiscum esset ad consummationem seculi. Quoniam sine illo
                        ieiuni et esurientes deficeremus in uia, ueluti defecerunt, quibus manna in
                        deserto fastidio fuit.</p>
               <p>Cur autem panis et uini neque forma neque formę, accidentia immutentur? Ne
                        scilicet manducare potareque exhorrescas. Si enim species illas in carnem et
                        sanguinem, sicuti sunt, ita uersas cerneres, respueres profecto et
                        stomachans atque auersus cum illis fortasse, qui credere noluerunt, diceres:
                            <q>Nauseat anima mea super </q>cibo <q>isto leuissimo. </q>Ipse itaque,
                        qui manducari potarique uoluit, sapere etiam sumentibus se ita uoluit, ut
                        omnem prorsus excusationis occasionem de medio auferret, qua dicere quis
                        posset sibi horrendum fuisse ori ac dentibus admouere corpus Christi uiuum
                        ideoque iungi communicarique noluisse. Sic igitur se nobis offerens,
                        infirmitati nostrę prudenter cessit et simul saluti clementer consuluit, ne
                        cibum sumere timeremus, cuius pastu immortalitatem, incorruptionem
                        beatitudinemque consequimur ęternam.</p>
               <p>Quomodo autem Christus et in cęlo cum angelis et in terra nobiscum sit,
                        quomodo unus in multis hostiis sicut et in unaquaque earum uel qua ratione
                        fractis illis et communicatis ipse semper integer illęsusque perseueret,
                        quomodo etiam, qui quotidie a fidelibus sumitur, non consumatur uel qualiter
                        sub tam angusta forma totus sit uel quo pacto is, qui supra cęlum est,
                        illico, ut dicta fuerint consecrationis uerba, in altari adsit, mirari
                        potius quam scrutari licet. Sed quanquam diuina humanis inuisibiliaque
                        uisibilibus nequeant comparari, quęramus tamen aliquas rerum similitudines,
                        quo magis credibilia uideantur, quę ueriora sint quam ut de illis quicquam
                        dubitare fas sit.</p>
               <p>Sic igitur in cęlo simul et in altari est Christus, quemadmodum radii soils,
                        cum oritur, in oriente pariter <pb n="2-630"/>et in occidente apparent. Nec
                        tamen lux illa substantia solis est, cum in sacrificio altaris eadem
                        substantia Christi sit, quę in cęlo est.</p>
               <p>Vnus quoque Christus in plurimis hostiis est nec minus in una quam in omnibus
                        nec plus in omnibus quam in singulis, sicuti eadem uox et in ore
                        sermocinantis et in omnium auscultantium auribus est: aures multę, uox una.
                        Auris tamen alia magis, alia minus uocis capax est, utraque autem sacramenti
                        species ęque capax Christi est. Quem quidem haud inepte solis luci atque
                        loquentis uoci comparauimus, quia ipse et <q>Sol iustitię </q>et <q>Lux
                            mundi </q>et <q>Verbum Patris </q>est.</p>
               <p>Pręterea fractio illa manducatioque in specie panis et uini, non in
                        substantia Christi fit, quę diuidi separarique non potest. Velut fracto
                        speculo non frangitur intuentis imago, sed etiam cuique fragmento eadem
                        imago, quę speculo integro inerat, inest. Attamen in sacramento non imago
                        Christi est, sed substantia eius. Imago autem panis et uini est, quanuis
                        ipse Christus, imago Dei, inuisibilis sit.</p>
               <p>Quotidie enim a nobis sumptus non consumitur. Sicut nec amor erga me tuus
                        iccirco minuetur, si aliis quoque, quanuis multis, communicatus fuerit.
                        Potest quidem omnibus impertiri et semper apud te integer permanere. Sicut
                        etiam lucernę unius lumen non ob hoc minus fulgoris habebit, cum ab ea
                        plurimę alię accensę fuerint. Et, si iis rebus nihil infertur detrimenti ex
                        communicatione, multo minus Christo, qui et uerus amor est, diligens electos
                        suos usque in finem, et lucerna semper lucens omnibus, qui in domo sunt.</p>
               <p>Totus autem Christus sub tam exigua latet specie, quemadmodum intra pupillam
                        oculi oppidum aliquod uidetur uel mons. Repręsentatio tamen ibi est sicut in
                        speculo, non ueritas. In sacramento autem tota substantię Christi magnitudo
                        est, quam non loci spacio metimur, sed ui naturę. Ac ne forte ideo spacium
                        illud, quo hostia circumscribitur, uacuum putes, sua specie plenum est:
                        species in loco, substantia in natura est. <pb n="2-631"/>E cęlo quoque ad
                        altare, id est, ad terram usque delabendo moram non sustinet, sicut nec
                        oculi nostri acies cęlum et sydera suspiciendo, cum hęc a nobis tam distent
                        procul. Verum obtutus noster non ita perfecte absoluteque longinqua ut
                        proxima cernit. Deo autem omnia pariter proxima sunt, pariter pręsentia
                        neque locorum intercapedine prępedire neque temporis puncto retineri potest,
                        quin statim ibi sit, ubi uult, et quali forma uideri uoluerit, tali repente
                        et appareat. Denique, omnia potest, per quem facta sunt omnia.</p>
               <p>Nos profecto (ut in Ecclesiastico scriptum est) <q>multa dicimus et
                            deficimus, </q>nequaquam ualentes explicare sermone, quod fide tenemus.
                        Igitur, quoniam ibidem pręcipitur: <q>Ne laboretis, non enim comprehendetis,
                        </q>imitemur turbam illam, quam pauit Dominus, ut, quod capere possumus,
                        capiamus, reliquias dimittentes in cophinos eorum recondendas, quibus datum
                        est nosse mysterium Dei, sed tamen cum illis pariter credentes, ut pariter
                        cum illis saluemur. Quam quidem fidem ut nobis magis certam probatamque
                        redderet, Dominus noster signis manifestissimis interdum dignatus est
                        roborare, ne credere dubitemus etiam illud, quod intellectu non percipimus.</p>
               <p>Viterbii (quod oppidum Piceni est) sacerdos quidam, dum missam celebraret,
                        hostiam sacram sumpturus dubitauit, essetne illa uera caro Saluatoris. Et
                        cum de more manibus confregisset, cruor inde manare coepit, ita ut album
                        panniculum, quod corporale appellant, sibi subiectum magna ex parte
                        inficeret. Frustraque tentatum est maculam illam elui aquis. Atque ob
                        miraculi fidem pannus ipse in sacrario Viterbinę ecclesię adhuc seruari
                        dicitur. Eam potissime ob rem quartus Vrbanus pontifex (cum forte ibi
                        adesset) diem Corporis Christi festum constituit, qui peractis Pentecostes
                        officiis feria quinta proxima solennis est. Pontificis maximi testimonio
                        credat annuęque celebritati ab eo indictę, quisquis uel miraculo non
                        interfuit uel pannum sancto sanguine perfusum non uidit. <pb n="2-632"/>Eduardo, Anglorum regi, sanctitate magis quam regno celebri, dum missali
                        sacrificio interfuisset, in manibus sacrificantis presbyteri Christum ea
                        corporis forma, quam de Virgine matre sumpsit, ferunt apparuisse; non quod
                        sanctus rex de ueritate sacramenti ambigeret, sed ut ambigentibus ipse
                        (cuius uerbis habebatur fides) uisa prędicaret. Eo attestante crediderunt,
                        quibus ueritatem persuadere ratio nequiuerat.</p>
               <p>In beati quoque pontificis Gregorii uita legimus, cum corpus Dominicum cuidam
                        foeminę sumendum offerret, quę panes ipsos, quos ille consecrabat, facere
                        consueuerat, incredula renuebat accipere, quod diceret nequaquam esse illud
                        corpus Domini, sed panem, quem ipsa suis manibus formauerat, ipsa coxerat.
                        Tunc pontifex ęgre ferens infidelitatem mulieris orauit Dominum, et panis
                        species uersa est in speciem carnis. Rursum orauit, atque ubi pristina
                        sacramento facies rediit, credenti iam ac poenitenti illi obtulit.
                        Experimento credidit mulier. Quod si absque eo credidisset, multo maius
                        fidei sibi meritum accessisset. Beati enim, qui non uiderunt, et
                        crediderunt.</p>
               <p>Stephanus, presbyter Constantinopolitanus, caput foeminę hostia sacra
                        contingens, ab ea demonem, a quo uexabatur, expulit. Quę liberata dixit sibi
                        tunc uisum fuisse, quod ille puerum nudum ac uiuum uertici supponeret suo.
                        Dubitari posset, ne commentum confixerint, si secuta sanitas non faceret
                        fidem. Panem quippe malignus ille spiritus minime timuisset, sed ipsum ferre
                        nequiuit, qui panis figuram nobis pręfert. Puer ergo terruit demonem et
                        fugauit, ut, si foeminę uerbis non credimus, operibus Christi credamus.</p>
               <p>Marię etiam cognomento Decegnies eundem pueri figura uisum perhibent, dum
                        sacerdos inter sacrificandum de more manus sustulisset. In quo hoc quoque
                        mirum et ineffabile, quomodo eodem tempore in eodem corpore alii aliam
                        effigiem uiderint, illa pueri, alii panis, illa, quod erat, alii, quod esse
                        uidetur, et non esse creditur. Cur autem ita ei, nisi ad submouendum
                        scrupulum <pb n="2-633"/>dubietatis, non ab ipsius mente, quę sancta et
                        fidelis erat, sed illorum, qui dubitassent, si tantę opinionis mulierem
                        mentiri posse arbitrarentur? At quare non cęteris, sicut et ipsi uni, puer
                        apparuerit? Vt scilicet credentes, quod non uident, uidere mereantur, quod
                        credunt.</p>
               <p>Satis hęc de ueritate sacramenti. Nunc eius excellentiam dignitatemque
                        tractemus.</p>
               <p>Inde primum tanti mysterii panditur magnitudo, ubi in Veteri Instrumenti
                        figurę eius pręcesserunt. Et, si in signis nobilitas inerat singularis,
                        quanto maior inest ueritati! In typum ergo huius prima libatio fuit panis et
                        uini. Et ne uulgare sacrificium putes, qui libabat, et rex erat et sacerdos
                        et quidem talis, ut sacerdotium significaret Christi, cui per Prophetam
                        dictum est: <q>Tu es sacerdos in ęternum secundum ordinem Melchisedech.</q>
               </p>
               <p>Agnus quoque filiis Israhel immolari iussus, cum de seruitute Pharaonis
                        liberati sunt, pręnunciabat sacramentum istud, quo nos a seruitute diaboli
                        liberamur uniti Deo. Si ad agnum respicis, absque macula est; si ad diei,
                        qua immolabatur, celebritatem, nullam apud Hebreos maiorem Phase inuenies.</p>
               <p>Hostia etiam illa, quę in Lege offerebatur pro peccato, quę sanctificabat,
                        quicquid tetigisset, quę sancta sanctorum dicebatur, cuius sanguis
                        inferebatur in Tabernaculum testimonii ad expiandum in sanctuario, nonne per
                        omnia innuebat hostiam hanc, quę pro peccato in ara crucis offerenda erat,
                        quę uere sancta sanctorum est, cuius carnem manducantes sanctificamur, cuius
                        sanguinem potantes mundamur?</p>
               <p>Et de hostia pacificorum scriptum est: <q>Qui fuerit mundus, uescetur ex ea.
                            Anima polluta, quę ederit de carnibus hostię pacificorum, quę oblata est
                            Domino, peribit de populis suis. </q>De hac autem, quę de celo
                        descendens pacem attulit terrę, concilians ima summis, per Apostolum
                        dicitur: <q>Probet seipsum homo, et sic de pane illo edat et de calice
                            bibat. Qui enim manducat et bibit <pb n="2-634"/> indigne, iudicium sibi
                            manducat et bibit, non diiudicans corpus Domini.</q>
               </p>
               <p>Manna etiam illud, quo populus Israhel uixit in deserto, figurabat cibum
                        hunc, quo nos in seculi huius deserto sustentamur. Alioquin fragiles et
                        imbecilli deficeremus in uia neque diabolo resistere neque concupiscentiis
                        repugnare possemus. Et tamen ad illos dicitur; <q>Patres uestri
                            manducauerunt manna, et mortui sunt. </q>Qui uero comederit panem hunc,
                        uiuet in ęternum, ut scias, quanto figurę pręcellat ueritas.</p>
               <p>Multo ergo ualidior est panis iste pane illo subcineritio, qui in manu
                        Gedeonis ducis euertit castra Madian. Multo sanctior illo, quem ipsi Dauid
                        et iis, qui cum eo erant, edere non licuit, nisi cum se mundos a mulieribus
                        esse confessi sunt. Multo plus uigoris conferens comedenti quam ille, in
                        cuius fortitudine ambulauit Helias quandraginta diebus et totidem noctibus,
                        usque ad montem Dei Oreb. Multo suauior farina illa, quę ab Heliseo in ollam
                        missa pulmenti amaritudinem uertit in dulcorem. Nullum denique sacrificium,
                        nulla oblatio huic oblationi conferenda. Quę quidem lux est, non umbra,
                        ueritas, non typus, et indulta in Euangelio gratię plenitudo, non in omnibus
                        Legis cerimoniis suspensa futuri expectatio.</p>
               <p>Hoc enim est illud conuiuium, de quo Esaias prophetans ait: <q>Et faciet
                            Dominus exercituum omnibus populis in monte hoc conuiuium pinguium,
                            conuiuium uindemię, pinguium medullatorum, uindemię defecatę. </q>Hęc
                        est illa oblatio, de qua Dominus ipse per Malachiam gloriatur dicens: <q>In
                            omni loco sacrificatur et offertur nomini meo oblatio munda, quia magnum
                            est nomen meum in gentibus. </q>Hanc Zacharias quoque in spiritu cernens
                        et admirans, bonum et pulchrum Dei appellat dicens: <q>Quid bonum eius est
                            et quid pulchrum eius nisi frumentum electorum et uinum germinans
                            uirgines? </q>Esto sane, bona etiam et pulchra pro tempore fuerint Legis
                        sacrificia. Nunquid tamen aliquod eorum uirgines germinare dictum sit? Vnde
                        apparet non terrenum, sed <pb n="2-635"/>cęlestem esse cibum, quo aliti
                        homines angelicam uitam uiuere coepere profitentes castitatem. Etenim cibus
                        quoque ipse caro est de Virgine sumpta Deoque ita unita, ut Deus et homo non
                        duo sint, sed unus Christus. Christum ergo in altari sumimus; quo quid
                        unquam dici aut cogitari potest prestantius, magnificentius, sublimius?</p>
               <p>Igitur haud temere Iuoni missam celebranti, dum sacram hostiam reuerenter
                        offerret, igneus globus super uerticem astitisse uisus est. Quę res tantę
                        admirationi fuit, ut, quod ipse manibus extulerat, iis etiam, qui prius
                        dubitauerant, diuinum esse appareret adorarentque deinceps in sacramento,
                        non quod uiderent, sed quod esse crederent. Neque enim ad species illas
                        uisibiles dirigenda adoratio est, sed ad substantiam Christi, quę sub ipsis
                        occultatur.</p>
               <p>Sic nempe faciens Dominicus ille, Prędicatorum pater, dum inter sacrificandum
                        tanti sacramenti maiestatem secum cogitaret, nimio interdum stupore
                        attonitus, exterius obrigescebat, interius ineffabiliter consolabatur.
                        Quantus hic ergo et qualis est, qui contemplatione sui totum occupat hominem
                        et manentem in corpore a corpore facit alienum! Et nec sic profecto gloriam
                        suam totam pandit, quam ne angeli quidem comprehendere possunt, cum
                        incircumscripta atque infinita sit.</p>
               <p>Et ne tam admirabilis sacramenti homines mortales tantum ministros esse
                        putemus, nonnunquam etiam ab excellentiore, hoc est, spiritali creatura
                        ministratum hominibus est.</p>
               <p>Ferunt Onophrium in uasta Aegypti solitudine Deo seruientem, Dominico quoque
                        die illud angelo deferente acceptauisse, cum sacerdotis copiam procul ab
                        humano cultu degens habere non posset.</p>
               <p>Maglorio<ref target="#d3e7348"/>
                  <note xml:id="d3e7348" ana="editor" resp="BG">*corr. ex <q>Maioro</q>
                  </note> etiam, episcopo in Britannia,
                        Paschali die oranti angelum ter apparuisse terque sacram communionem
                        porrexisse, prędicentem, quod propediem decessurus esset. Sed qui tali usus
                        est ministerio tantoque <pb n="2-636"/>donatus uiatico, ad uitę finem
                        gratanter cucurrit, ut uitam, quę finem non habet, inchoaret.</p>
               <p>Marcus quoque Scriptor apud Aegyptios ita cognominatus, quoniam curę illi
                        fuit anachoretarum Aegypti uitas describere, cum aliquando genibus
                        prouolutus eucharistiam a sacerdote poposcisset, apparuit manus eam sibi
                        porrigens. Nec dubitauit ille accipere, quod diuinitus offerri credidit,
                        neque ambigitur, quin angelus fuerit, qui pręripere ausus sit officium
                        sacerdotis. Magisque incussit reuerentię erga se metum panis ipse
                        Trinitatis, cum tam mirabiliter etiam ab angelis porrigi uisus est.</p>
               <p>Non minori adimiratione dignum nec minus ad huius sacramenti spectans
                        dignitatem illud fuit, quod in uita Faustini et Iouitę martyrum legimus. Hi
                        nanque cum Secundum militem Mediolani conuersum baptizassent et communione
                        quoque membrum Ecclesię facere uoluissent nec haberent panem, ex quo
                        sacramentum conficerent, a columba alite rostro delatum accepere eique
                        sumendum porrexerunt, sacrum esse minime dubitantes, qui sic afferebatur.
                        Quoniam autem in columbę figura Spiritum Sanctum apparere solitum Euangelia
                        testantur, hoc ideo contigisse potuit, ut credamus, sicut credimus, ibi Deum
                        Patrem, ibi Spiritum Sanctum esse, ubi Filius est, cum trium personarum
                        simplex unicaque substantia separari non possit. Quem ergo honorem toti
                        Trinitati exibendum censes, huic uni Sacramento deferre ne dubites, non
                        uisibilem eius figuram tantummodo oculis attendens, sed sub uisibili figura
                        inuisibilem ueritatem alta mente contemplans.</p>
               <p>Eiusmodi autem honor quanti meriti sit, Honorati, Ambianensis episcopi,
                        exemplo disci potest. Qui missam celebrans, cum ante se in altari sacram
                        hostiam attentius consyderasset, iam sumere uolens, manibus contingere
                        hesitabat. Itaque depictę ibi imaginis Christi manu sublatam sibique
                        porrectam hausit, sumere non recusans, quod diuinitus dabatur. Et certe
                        dignus fuit <q>a </q>Christo communicari, qui se tactu etiam eius indignum
                        iudicauit. Non negamus et Iudam a Christo communicatum. <pb n="2-637"/> Sed
                        quia irreuerenter simul et impie accesserat, post buccellam diabolo ad se
                        aditum prebuit. Et uitę autorem inhonorans, mortis laqueo se infeliciter
                        implicauit.</p>
               <p>At non ita Tharsitius martyr, Romę passus. Qui cum sacramentum hoc sub ueste
                        tectum ad quendam fidelem ęgrotantem ferret, in impios gentiles forte
                        incidens, quid sub ueste haberet, quęrentibus non inidicauit magisque ab his
                        rei, quam ferebat, contemptum aliquem quam sibi necem timuit. Itaque illi
                        fustibus cęsum interimunt. Et cum iam exanimis uestimenta excussissent,
                        sacramentum nusquam comparuit, ipsi autem lymphatico pauore conuulsi
                        diffugerunt. Non ergo licuit sacrilegis illud polluto contactu prophanare,
                        cuius honorem Tharsitius uitę suę antetulit. Illi infidelitatis errore
                        prolapsi ad inferos corruerunt, hic armis eorum fortior cum martyrii palma
                        cęlum petiit, ipsum in sua ibi specie perpetuo uisurus, quem hic in aliena
                        digne coluit.</p>
               <p>Hactenus de excellentia sacramenti. Reliquum est, ut aliquid de utilitate
                        ipsa, quam ab eo haurimus, fructuque dicamus, tametsi nihil de illo pro
                        dignitate dici queat, cum omnia diuina humani captu ingenii maiora sint.</p>
               <p>Christus igitur, panis uiuus de cęlo descendens, cum ex omni parte
                        perfectissimus sit, haud dubium, quin se pie fideliterque sumentibus et
                        pręsentis uitę conferat perfectionem et futurę.</p>
               <p>Confert primum peccatorum purgationem. Si <q>enim </q>(ut Apostolus inquit)
                            <q>sanguis hircorum et taurorum et cinis uitulę aspersus inquinatos
                            sanctificat ad emundationem carnis, quanta magis sanguis Christi? </q>Et
                        certe, hic ille est, quem uariis morbis affecti tangere cupiebant, <q>quia
                            uirtus </q>(ut Euangelista ait) <q>inde exibat et curabat omnes. </q>Et,
                        si ipsi solum tangendo curabantur, nos non curabimur sumendo? Sed qui primi
                        sic sumpserunt, eos idem ille, quem sumebant, exterius lauit, ut ostenderet
                        intimas quoque eorum sordes lauisse se et ipsos, sicut <pb n="2-638"/>corpore, ita et animo puros nitidosque reddidisse. Quam in illo uirtutem
                        nequaquam ignorauit, qui eum digito demonstrans dixit: <q>Ecce Agnus Dei,
                            ecce qui tollit peccata mundi!</q>
               </p>
               <p>Confert deinde spiritalis boni appetendi copiam exercendique facultatem, ut
                        animus noster uitiis eradicatis uirtutibus exhuberet. Quod Osee propheta
                        pręuidens inquit: <q>Viuent tritico et germinabunt quasi uinea; memoriale
                            eius sicut uinum Libani. </q>Vnde et Discipuli statim post salutare
                        conuiuium montem conscenderunt Oliueti, iam altiora et fructuosiora petentes
                        quam ante petierant. Et Zacheus quidem, cum ipsum Dominum suo suscepisset
                        hospitio, reddit quadruplum pro eo, quod ante fraude interuerterat atque
                        dolo. Et in pauperes sua incipit effundere, qui rapuerat aliena.</p>
               <p>Pręstat quoque contra illicitas animi cupiditates resistendi robur, ut seipso
                        fortior sit, qui cęlestis cibi pabulo fuerit saginatus. Quemadmodum enim
                        illi, qui in mari fluctibus agitabantur, cum Iesum undas pedibus
                        conculcantem in nauicula suscepissent, uiderunt posuisse uentum et turbinem
                        procellarum uersum in tranquillitatem, ita nos, cum in pectoris nostri
                        nauicula eundem pie susceperimus, malarum cogitationum uiolenti ęstus
                        cessabunt et omnis turbatę mentis tempestas lenietur illico atque
                        conquiescet. <q>Quoniam </q>(ut in Euangelio legimus) <q>mari et uentis
                            imperat, et obediunt ei.</q>
               </p>
               <p>Idem aduersus improbissimi hostis assiduas pugnas uincendi spem uiresque
                        nobis confert et suggerit, iuxta illud Prophetę: <q>Parasti in conspectu meo
                            mensam aduersus eos, qui tribulant me. </q>Nihil quippe magis terrori
                        diabolo esse potest quam sacramentum istud. Et, si Dauid parui lapidis ictu
                        prosternere potuit Goliam illum magnum, Deo hominibusque infestum, profecto
                        facilius frangetur diaboli audacia lapide isto, qui de monte absque opera
                        manuum abscissus contriuit statuam Nabuchodonosor, et factus mons ingens
                        orbis terrę regna occupauit; lapide, inquam, qui in capite anguli positus
                        utrunque parietem unum fecit, super quo ędificata Ecclesia nec fluminum
                        impetu subruitur nec uentorum flatu <pb n="2-639"/>concutitur; qui et super
                        se cadentem confringit et, super quem cadit, conterit. Vsque adeo nihil illo
                        neque solidius est neque grauius. Iungamur illi, et approipinquare non
                        audebit Belial, ubi manere uiderit Christum. </p>
               <p>Hoc pręterea pręstantissimum sacramentum discutit ignorantię, tenebras et
                        altioris intelligentię nobis lumen infundit. Lux enim uera est illuminans
                        omnem hominem uenientem in hunc mundum. Hominem, inquam, non mundum, quia
                        mundus eum non cognouit et sui eum non receperunt dicentes: <q>Nauseat anima
                            nostra super cibo isto leuissimo. </q>At uero illi, quorum in Amaus
                        pergentium oculi caligabant et maiestatis Dominum agnoscere non poterant,
                        nonne in ipsa panis fractione ipsum dicuntur agnouisse et mysteria, quę
                        ignorabant, ipso aperiente didicisse? Et de uiro iusto per hęc ipsa
                        sacramenta a Domino sapientię luce illustrando nonne scriptum est:
                            <q>Cibauit illum pane uitę et intellectus, et aqua sapientię salutaris
                            potauit illum.</q>
               </p>
               <p>Ac ne plura enumerando nimius sim, hęc uerissima sanctorum communio est, hoc
                        felicissimum glutinum, quo Domino nostro copulamur et, ut ita dicam,
                        inserimur atque <corr>incorporamur</corr>, ueluti capiti membra.
                        Ait enim: <q>Qui manducat meam carnem et bibit meum sanguinem, in me manet
                            et ego in eo. </q>In illo manentes uiuimus in ęternum, quia panis uitę
                        est. Et: <q>Qui manducat me </q>— inquit — <q>et ipse uiuet propter me.</q>
               </p>
               <p>Quam autem manducatio ista potusque nobis necessarius sit, declarat dicens:
                            <q>Nisi manducaueritis carnem Filii hominis et biberitis eius sanguinem,
                            non habebitis uitam in uobis. </q>Et: <q>Nemo uenit ad Patrem nisi
                        </q>per <q>me. </q>Igitur, cum tam fructuosum sit, ardenter accedamus; cum
                        tam necessarium, nunquam negligamus. Cumque ipse, qui et conuiuium et
                        inuitator est, uocet nos atque hortetur, solerter obsequamur. Scit enim quo
                        indigeamus et quid expediat nobis. <q>Venite </q>— inquit — <q>et comedite
                            panem meum et bibite uinum, quod miscui uobis! </q>Qualiter autem uenire
                        debeamus, instruit subiungens: <q>Relinquite infantiam et uenite, et
                            ambulate <pb n="2-640"/> per uias prudentiaę! </q>Hoc sane poenitudo (de
                        qua superius locuti sumus) uitęque correctio efficiet.</p>
               <p>Nos interea istud ipsum, quod postremo de utilitate sacrę communionis
                        disseruimus, diuinarum nixi testimonio Scripturarum idoneis quoque sanctorum
                        exemplis more nostro confirmemus.</p>
               <p>In Actis Apostolorum legitur de illis, qui primi ipsis euangelizantibus
                        credidere: <q>Erant autem perseuerantes in doctrina apostolorum et
                            communicatione fractionis panis et orationibus. Fiebat autem omni animę
                            timor. </q>Sicuti ergo quotidie cęlestem panem hunc illis gustare mos
                        fuit, ita et cęlestium desyderio flagrantes, assidui factores uerbi erant,
                        non auditores tantum, in oratione soliciti, in timore Dei humiles, in
                        charitate feruentes. Vnde sequitur: <q>Omnes etiam, qui credebant, erant
                            pariter et habebant omnia communia. </q>Ad tantam perfectionem quid,
                        quęso, illos adduxerat nisi fides Christi et frequens Christi communicatio?
                        Quę postquam a posteris desita est frequentari, uitę quoque integritas
                        languere coepit. Panis enim, qui quotidianus fuerat, factus est annuus.</p>
               <p>Cassio, Narniensi episcopo (ut in Dialogo Gregorius testatur) quotidie hoc
                        sacrificium Deo offerenti presbyter eius retulit, dicens per uisum sibi a
                        Domino fuisse iniunctum, ut ei diceret: Age, quod agis, nec solitum opus
                        intermitte; natalitio apostolorum Petri et Pauli die uenies ad me
                        recipiesque mercedem. Ille itaque anno quidem septimo, sed tamen die, quo
                        preędictum fuerat, cum missam celebrasset, percepta communione uita
                        decessit. Beatus, qui per quotidianam Agni immortalis immolationem ad coenam
                        nuptiarum eius uocari meruit, celebritate ęterna in cęlo fruiturus, quia
                        temporalem in altari nullo die intermisit.</p>
               <p>Liberalis, Heliodori, Altinensis episcopi, discipulus, hunc uitalem cibum
                        singulis Dominicis diebus percipiens, reliquos dies absque esu potuque
                        peregisse dicitur. In fortitudine ergo cibi huius peruenit usque ad montem,
                        qui Christus est, sublatus in cęlum, cum se de terris <pb n="2-641"/>transferri postulasset. Quem enim sumendo assidue, cernebat per speculum
                        et in ęnigmate, ipsum iam facie ad faciem uidere concupiuit.</p>
               <p>Bauon<ref target="#d3e7466"/>
                  <note xml:id="d3e7466" ana="editor" resp="BG">*corr. ex <q>Banon</q>
                  </note> quoque, Gandauensis coenobii
                        clericus (multa licet uitę sanctitate pręditus fuisset) cum ęgrotaret,
                        noluit sine tam salutari uiatico decedere statimque uocari, qui illud sibi
                        afferret, presbyterum iussit. Is uero, qui missus fuerat, uię ignarus, ab
                        angelo ad presbyterum usque perductus est, ut iam angelos ei quamprimum
                        suffragari scias, qui Domino communicari expetierit. Cui Bauon ipse
                        communicatus, nunquam postea ab eo discessit, et nunquam discedet, receptus
                        in paradisum.</p>
               <p>Ambrosius item, Mediolanensis Ecclesię antistes, doctrina simul et sanctitate
                        insignis, cum e uita decederet et communicari Domino exoptaret, sed fari iam
                        non posset, mox Honorato, Vercellensi presbytero, eucharistiam afferente
                        lętus accepit. Qui presbyter, ut hoc faceret, tertia iam uice uocatum se
                        dixit, dum dormiret, neque, a quo uocaretur, scire potuisse. Quid hoc est,
                        nisi quia Christus fideles famulos suos absque se duce ad cęleste regnum
                        transmigrare non permittit, ne uiam aberrent, si ab ipso, qui ueritas est,
                        non continuo dirigantur.</p>
               <p>Et diuus Hieronymus diem agens extremum, sacrum Christi corpus dari sibi
                        petiit. Illud uero sumpturus de lectulo humi se deponi fecit saccoque
                        operiri. Tunc genibus prouolutus lachrymas fudit, pectus pugno percussit et
                        sic sanctam oblationem hausit, gestu habituque se illa indignum contestans,
                        illam tamen sibi necessariam hauriendo docens.</p>
               <p>Quod autem et intelligentiam pie sumentibus pręstet, Eadmundus, Cantuariensis
                        episcopus, testis est. Qui die crastino de Trinitate disputationem initurus,
                        noctu in somniis uidit se sacramentum istud accepisse, columba afferente. Et
                        cum mane in auditorium uenisset, pręter spem magna omnium admiratione
                        disseruit. Siquidem <pb n="2-642"/>illi tunc spiritaliter communicauerat,
                        qui Dei sapientia est et Dei uirtus.</p>
               <p>Hęc insuper immortalis et ineffabilis hostia, si in altari pro mortuis
                        offeratur, maximo illis adiumento erit ad commisa in purgatorii locis
                        diluenda.</p>
               <p>Gregorius pontifex refert quendam Centumcellensium presbyterorum, dum in
                        thermis lauaretur, homini ignoto, qui tamen ipsi officiosius ibi inseruiret,
                        panes aliquot referendę gratię causa muneri obtulisse, illum uero noluisse
                        accipere, quod sibi eis non opus esset diceret uita hac iam defuncto. Se
                        enim loci illius dominum aliquando fuisse et eo deinde labore expiare culpam
                        ibi iussum. Quamobrem si sibi gratificari uellet, illos panes pro se
                        consecratos Deo offerret. Quod cum ille fecisset, die octauo ad thermas
                        reuersus, homine non inuento, noxa absolutum agnouit. Ille ergo primum
                        poscendo, deinde non comparendo, quanto hoc sacrificium defunctis emolumento
                        sit, patefecit.</p>
               <p>Idem sanctus pontifex tradit, dum adhuc abbatis officio fungeretur, monacho
                        sui monasterii, cui Iusto nomen erat, et ęgrotanti fratrum colloquio se
                        interdixisse et defuncto coemiterii sepulturam, eo quod tres aureos apud
                        illum absconditos deprehenderat, qui omnibus communes esse debuissent; hac
                        seueritate in languentem primo, deinde in mortuum usus, ut sanos uiuentesque
                        ab eiusmodi uitio coerceret. Cęterum et saluti illius consulens, missas
                        triginta pro eo celebrare Preciosum monachum iussit. Iustus ergo trigesimo
                        die post fratri suo Copioso apparens, poenis, quibus pro delicto
                        afficiebatur, se demum absolutum dixit. Itaque idem dies et oblationum finem
                        statuit et supplicii.</p>
               <p>Quędam mulier (ut apud eundem autorem legimus) pro uiro ab hostibus capto et
                        in uinculis coniecto per sacerdotem sacram Deo hostiam statutis diebus
                        offerre consueuerat. Et cum illo postliminio reuerso didicisset, dum
                        captiuus teneretur, identidem se reuinctum comperisse neque scire potuisse,
                        quomodo id sibi contingere soleret, dies, quibus id ei contigerit,
                        sciscitans, eosdem <pb n="2-643"/>ipsos fuisse animaduertit quibus oblatum
                        fuerat sacrificium.</p>
               <p>Idem testatur Agathum, episcopum Panormitanum, cum Romam uersus nauigaret, ad
                        insulam, quę in Tyberis ostio est, applicuisse et sacrificium missale
                        obtulisse pro nauta suo Baraca nomine, quem in scapham descendentem, dum
                        nauis plenis uelis ferretur, rupto fune in medio mari reliquerat et
                        fluctibus obrutum periisse putabat. Cum autem ad Romanum portum uenisset,
                        egressus in littore Baracam sibi obuium habuit et uehementer miratus audiuit
                        eum, dum scapham regendo partim labore, partim inedia iam deficeret,
                        obdormisse et dormienti sibi uisum a quodam panem accepisse atque eo gustato
                        se refocillatum sensisse; deinde expergefactum nauigio iuxta prętereunte
                        susceptum Romamque delatum. Rem ergo curiosius exquirens comperit ea ipsa
                        die illum pane eo refectum fuisse, qua sacrificium fuerat oblatum. Et Deo
                        gratias egit, quia hic ille panis esset, de quo per Hieremiam dicitur:
                            <q>Inebriaui animam lassam, et omnem animam esurientem saturaui.</q>
               </p>
               <p>Foeminarum quoque sanctarum hac in re curam studiumque indicabimus, ut ex eo
                        simul et utilitatem monstremus.</p>
               <p>Maria Magdalena uitam agens in deserto cęlestium spirituum societate
                        fruebatur, et tamen, cum sibi uitę finem imminere cognouisset, Maximinum
                        episcopum iussit accersiri et percepta ab eo communione ad cęlum migrauit.
                        Non fuit illi satis cum angelis iter hoc ingredi, nisi Dominum angelorum
                        ducem habuisset. Sic olim ad sepulchrum eius lugens, dimissis angelis, quos
                        uiderat, illum solum quęsiuit, quem lugebat. Et tunc demum consolata abiit,
                        cum ipsum resurrexisse cognouit.</p>
               <p>Petronilla uirgo cupiens iam ad cęleste de terreno transferri habitaculo, ne
                        sine uiatico discederet, a presbytero Nicomede panem Trinitatis accepit.
                        Itaque Sponso ęterno copulata cęlum adiit, ne frustra illum procis
                        mortalibus pręposuisse uideretur, si eidem et in terris posita communicare
                        neglexisset. <pb n="2-644"/>Luciam uirginem nec inter flammam constrictam
                        nec perfosso a sacrilegis iugulo lęthaliter uulneratam mori potuisse
                        accepimus, donec sacram sibi communionem a sacerdote oblatam sumpsisset.
                        Tunc cum martyrii corona cęlum lęta petiit, cum eum, pro cuius amore
                        supplicia contempserat, sibi iunxit itineris ducem.</p>
               <p>Si ergo sanctis hominibus tantę curę fuit ad hanc sacrosanctam communionem
                        etiam corpora accedere, a qua spiritu et uoluntate nunquam discedebant,
                        quanto magis nos, qui peccatores sumus, idem oporteat facere? His enim magis
                        opus remedio est, qui grauius ęgrotant. Hoc autem remedio a peccati morbo
                        conualescimus, ab inquinamentis mundamur, ab errore in uiam iustitię
                        dirigimur, deinde, de morte transimus ad uitam, de tenebras ad lucem.</p>
               <p>Imprimis tamen uidendum, quo animo, qua mente accedatur. Aptis ad sumendum
                        corporibus medicina prodest, male autem dispositis, si sumatur, exitio est.
                        Et, si Philistini, quod arcam Domini captam in templo idoli Dagon
                        posuissent, aduersa passi sunt, et Bethsamitę ab eis restitutam
                        suscipientes, quod parum reuerenter habuissent, pene internitione sublati,
                        quanto deterius afficiendus erit, quisquis uel prętermissa, quę Deo debetur
                        adorationis ratione uel non abstersis prius a se, quantum potest, inuidię,
                        odii, luxurię cęterorumque uitiorum spurciciis mundissimum Domini corpus
                        pręsumpserit accipere! In Iudam, quia malignis cogitationibus ęstuans illud
                        sumere non timuit, post buccellam Sathanas introisse dicitur. Ideoque non a
                        peccato mundatus est, sed potius peccatum peccato cumulauit, uenditionis
                        crimen uenię desperatione. Et cum male poenitendo sibiipsi prę dolore mortem
                        consciuisset, in abyssum corruit tormentorum.</p>
               <p>Nos ergo cum Magdalena lachrymis prius lauemus pedes Domini et cum centurione
                        clamemus: <q>Domine, non sumus digni, ut intres sub tectum nostrum.
                        </q>Comparantesque aromata poenitentię et humiliationis exemplo sanctarum
                        foeminarum, ad ungendum illum in <pb n="2-645"/>odore unguentorum eius
                        festinemus, unctum tandem ritu piissimi Iospeh syndone conscientię nostrę
                        pura mundaque inuoluamus. Et cum sic inuolutum in monumento pectoris nostri
                        nouo reposuerimus, passionis eius poenas mente recolentes, ad resurrectionis
                        quoque eius gloriam nos peruenturos speremus, uisuri quidem illum, non iam
                        sub diuersarum specierum uelamento, sed facie ad faciem, <q>in eandem
                            imaginem </q>(ut Apostolus inquit) <q>transformandi, a claritate in
                            claritatem, tanquam a spiritu Domini, </q>semper cum illo futuri.</p>
            </div>
         </div>
         <!-- ovdje knj. 5, 6 -->
         <!-- div type="volumen"><head>MARCI MARULI / DE INSTITUTIONE BENE VIVENDI PER EXEMPLA SANCTORUM III</head -->
         <pb n="3-369"/>
         <div type="liber" n="5">
            <head>LIBER V</head>
            <div type="caput" n="1">
               <head>Caput I / DE NEMINE TEMERE IUDICANDO</head>
               <p>Sed plerique aliena nimis auide iudicantes ipsi errore incauto in culpam
                        labuntur, dum uel incerta pro certis affirment uel, si certa sunt, iudicare
                        ad eos non pertineat uel, si pertinet, occulta pro manifestis iudicent uel,
                        etiam si manifesta sunt, quo animo fiant, ignorent et ueluti male facta
                        persequantur. Huiuscemodi autem iudicia, quoniam temeraria sunt, a Domino
                        prohibentur dicente: <q>Nolite iudicare, et non iudicabimini; nolite
                            condemnare, et non condemnabimini! In quo enim iudicio iudicaueritis,
                            iudicabimini; et in qua mensura mensi fueritis, remetietur uobis.
                        </q>Igitur hoc loco colligere exempla decreui, quibus instructi
                        circumspectiores esse poterimus ad noxam hanc deuitandam <pb n="3-371"/>
                        Deoque obediendum, nequis in alterum, quomodo non licet, sententiam
                        proferendo seipsum damnet.</p>
               <p>Aaron et Maria Moysen probro iactauerant ob uxorem eius, ut ait Scriptura,
                        Aethiopissam. Et quę tam audacis petulantię caput et causa fuerat, in lepram
                        incidit, ut corporis morbo mentis uitium puniretur, quoniam ab homine
                        reprehendi non debuit, quem Deus suis colloquiis suaque familiaritate dignum
                        iudicabat. Hinc discere licet, quanti periculi sit seculo seruientibus, ut
                        quicquam sinistrum indecensue sentiant de seruis Dei. Fit enim plerumque,
                        ut, quod illi reprehendendum iudicant, apud Deum laudabile sit. Iccirco et
                        Apostolus clamat dicens: <q>Tu quis es, qui iudicas alienum seruum? Domino
                            suo stat aut cadit. </q>Et ne de cadente etiam desperemus, ait:
                            <q>Stabit autem, potens est enim Deus statuere illum.</q>
               </p>
               <p>Quod autem ad coniugatos spectat, quandiu adulterii crimen latet, suspicari
                        fortasse licet, credere non licet. Et Veteri quidem Lege mulieris suspectę
                        causam per sacrificium zelotypię uiro discutere permissum erat. Nunc nefas
                        est accusare nisi deprehensam. Sed si deprehensam etiam lapidari uetuit
                        Dominus, nisi ab eo, qui sine peccato esset, cum nemo sine peccato sit, uix
                        dici potest, quam grauiter delinquant, qui suspectam ueluti deprehensam
                        lapidant ictibus detractionis et infamię dentibus lacerant fortasse
                        innocentem. Et profecto de iis, quę latent, qui iudicat, etiamsi euenerit,
                        ut uerum iudicet, mentitur, dum se scire affirmat, quod nescit.</p>
               <p>Qui Susannam accusauerant, falsitatis conuicti lapidibus obruti sunt, ipsa
                        post mortis quoque sententiam absoluta. Quisquis igitur insontem sceleris
                        alicuius insimulauerit, ab ipso Iudice, quem nihil omnino latere potest,
                        tantidem condemnabitur, quanti damnari accusatus debuit, si deliquisset.
                        Vnde mendacem testem talione punit Lex, ut, quantum poenę quis in proximum
                        praua delatione molitus fuerit, tantum pro impietate ferat. <q>Non
                            miseraberis ei </q>— inquit — <q>sed animam pro anima, oculum pro oculo,
                            dentem pro dente, manum pro manu, pedem pro pede exiges!</q>
               </p>
               <pb n="3-372"/>
               <p>Ac ne facile delatoribus credamus aut rumoribus incertis ad iudicandum
                        compellamur, diuina sancitum est lege: <q>Non stabit testis unus contra
                            aliquem, quicquid illud peccati et facinoris fuerit, sed in ore duorum
                            aut trium testium stabit omne uerbum. </q>Contra Dei ergo legem agit,
                        qui contra aliquem unius tantum uerbi fidem adhibet.</p>
               <p>Sed manifestum quoque aliorum opus, quod ita bono ut malo animo agi potest,
                        qualiter accipiendum sit, sequenti exemplo satis patebit.</p>
               <p>Diuisa Promissionis terra uictisque hostibus Iosue duce et iam militię
                        missione accepta tribus Ruben et Gad et dimidia tribus Manasse de Sylo, ubi
                        tabernaculum fixerant, ad Galaad, possessionem suam, quę ultra Iordanem
                        erat, reuertentes in ripa fluminis citeriore altare construxerunt, ob hoc
                        duntaxat, ut posteris fidem facerent se commeandi ius habere ad offerendum
                        in Sylo, nequando separati reliquis tribubus sicuti possessione ita et
                        religione uiderentur. At uero cęteri filii Israhel rati illud ad
                        sacrificandum diis alienis ędificatum Dei sui iniuriam armis ulcisci parant.
                        Mox ubi missa legatione ponendi altaris causam didicissent, probare factum
                        coeperunt, quod incusauerant, et quos morte dignos iudicabant, laudibus
                        extulerunt. Quod si rem paulo accuratius non inquisissent, falsa decepti
                        opinione pios pro impiis trucidassent et non leuius crimen foret inconsultum
                        iudicium quam ipsa, cui infensi erant, diuinę legis pręuaricatio. Itaque
                        semper magnopere cauendum est, nequid in aliis continue detestandum putemus,
                        quod sub specie aliqua mali et bonum esse queat, ne propheticum illud in nos
                        retorqueri possit: <q>Vę, qui dicitis malum bonum et bonum malum ponentes
                            tenebras lucem et lucem tenebras, ponentes amarum in dulce et dulce in
                            amarum! </q>Semper quidem tutius est honesta potius quam turpia de
                        ambiguis coniectari.</p>
               <p>Quod cum quidam terrę Hus habitatores minus obseruarent, simplicem illum et
                        rectum Deoque probatum uirum Iob, eo quod calamitatibus opertus fuerat,
                        iudicarunt iniustum. Ipsi Dominus inter aduersa patientię meritum <pb n="3-373"/> exaggerat, sed falsi rerum existimatores non habentes, in
                        quo eum manifesto arguant, occulti criminis reum putant, quia in miseriis
                        uident, digni illi talia ob culpam perpeti, qui talia passum uanissimo
                        argumento delictis obnoxium censuerunt. Ex uitę moribus, non ex casuum
                        angustiis, qualis quisque sit, iudicari debet, iuxta Euangelicum illud:
                            <q>Ex fructibus eorum cognoscetis eos.</q>
               </p>
               <p>Sed etiam illud inter temerarias iudicationes ponendum, quod Annam, Helcanę
                        coniugem, Domino in Sylo ardentius deuotiusque supplicantem, cum
                        considerasset Heli sacerdos, temulentam putarit. <q>Usquequo ebria eris
                        </q>- inquit - <q>digere paulisper uinum, quo mades! </q>At ipsa a Domino
                        exaudita sterilitatis opprobrium foecunditate deleuit. Exteriorem corporis
                        gestum notauit Heli et ebrietatis obiecit uitium, sed Deus intima respexit
                        cordis et compotem uoti fecit. Sic enim sępe falli necesse est, qui ex facie
                        hominis animi occulta iudicat. Et quia solius Dei est nosse mortalium
                        cogitationes, quisquis eas in altero coniecturis explicat, Dei iudicium sibi
                        usurpat. Dumque in dubiis male de proximo sentit, charitatem offendit. Quod
                        ut solicitius declinemus, meminerimus a Domino preceptum esse: <q>Nolite
                            iudicare secundum faciem, sed rectum iudicium iudicate!</q>
               </p>
               <p>Inconsulti quippe iudicii iustissimas poenas dedit Ammonitarum rex Anon. Qui
                        Dauid regis legatis ad se de obitu patris sui consolandum missis, obiecto
                        quod terram suam exploratum uenissent, partem barbę abradi fecit uestesque
                        ad nates usque succidi et hac ignominia affectos abire iussit. Quos quidem
                        honore prosequi debuerat, si Dauid erga se animum, ita ut erat, pensasset.
                        Peruersa igitur de amico suspicione in suam abreptus perniciem pro barbis
                        rasis capitis diadema amisit, pro succisis uestibus regnum. Hinc quoque
                        patet, quantę stulticię sit eius amorem despicere, cuius odio pares esse non
                        possumus.</p>
               <p>Peruersum autem iudicium et in Michol, uxore Dauid, diuina ultione punitum
                        est. Cum enim regem ephod lineo accinctum et prę gaudio subsilientem coram
                        arcam Domini uidisset, despexit atque contempsit, leuitati ascribens, <pb n="3-374"/> quod humilitatis erat et magnę in Deum pietatis. Ille ergo,
                        quantum se humiliauerat, tantum glorię adeptus est. Ipsa uero perpetuę
                        sterilitatis contumeliam tulit, ut se eius coniugio indignam agnosceret,
                        quem scurris comparandum existimauit.</p>
               <p>Videant et ipsi iudices, quali examine illos, quibus pręsunt, iudicare
                        debeant. Si enim rex Salomon, Deo offerente quicquid petisset, nihil sibi
                        magis necessarium duxit quam in decernendo sapientiam: <q>Dabis seruo tuo
                        </q>-inquit - <q>cor docile, ut populum tuum iudicare possit et discernere
                            inter bonum et malum </q>- quis adeo sibi confidit, ut in iudicando
                        errare non formidet? Qui quidem error nisi grauissimus esset, non pro eo
                        uitando Salomon magis solicitus fuisset quam pro uitę spacio prolatando, pro
                        diuitiis cumulandis, pro inimicis domandis imperioque propagando. Et quoniam
                        his rebus iuris dicendi scientiam prętulit, plus etiam quam postularat,
                        accepit: sapientis utique opinionis pręmium referens, opes et gloriam.</p>
               <p>At Assuerus, Persarum rex, malignis inuidi Aman delationibus plus ęquo
                        credulus Iudeos, qui in regno suo erant, ueluti pacis turbatores, edicto
                        omnes perdere iusserat. Mox innocentia eorum cognita sententiam uertit in
                        accusatorem. Quos autem neci iam addixerat, honore affecit. Laudabilius
                        egisset, si non pręcipitasset iudicium. Sed neque in eo laude sua
                        fraudandus, quod iniuste decretum iuste reuocare non tardarit, in illum
                        animaduertens, cuius suggestione deceptus fuerat, tam ęquus iniqui hominis
                        ultor factus quam sęuus fuisset innocentum interemptor, si ante dictam
                        internitioni diem, id quod erat, non resciuisset. Quam itaque recte Iob:
                            <q>Causam </q>— inquit — <q>quam nesciebam, diligentissime
                        inuestigabam.</q>
               </p>
               <p>Sunt, qui suis de rebus alios consulunt, sed cum sibi recte consultum est,
                        contemnunt quosque amauerant, odisse incipiunt, si illos quicquam secum
                        dissentire animaduertunt, eorum iudices facti, quorum iudiciis usuri
                        uidebantur.</p>
               <p>Horum peruersitatem secuti Iohanan, Careę filius, et qui cum illo erant, cum
                        post Babylonicam captiuitatem in <pb n="3-375"/> terra Chanaan iuxta
                        Bethlehem resedissent et Caldeos timentes, quo fugam uertere sibi
                        expedisset, Hieremiam prophetam consuluissent illeque Deo reuelante ibi tuto
                        mansuros dixisset et, si ad Aegyptum, ut parabant, transfugerent, perituros,
                        male de propheta suspicati sunt. Et: <q>Mendacium loqueris </q>- inquiunt -
                            <q>non misit te Dominus, sed Baruch, Nerię filius, ut tradat nos in
                            manus Caldeorum. </q>Transeuntes ergo in Aegyptum, ubi se putabant
                        tutiores, ibi citius a Caldeis oppressi sunt, et qui mendacem prophetam
                        iudicauerant, sibi magis quam illi credentes, in interitus sui foueam
                        corruerunt. Quod nos defugientes, fidelium ac prouidorum consultorum monitis
                        discamus acquiescere, non ea temera diiudicare. Salomonis quoque sententia
                        est: <q>Audi consilium et suscipe disciplinam, ut sis sapiens in nouissimis
                            tuis!</q>
               </p>
               <p>Nunc Euangelicę institutionis exempla, quę ad propositum quicquam spectare
                        uidebuntur, colligemus.</p>
               <p>Dominus noster Iesus Christus Iudeorum in iudicando maliciam arguens:
                            <q>Venit </q>-inquit - <q>Ioannes Baptista neque manducans panem neque
                            bibens uinum, et dicitis: Demonium habet. Venit Filius hominis manducans
                            et bibens, et dicitis: Ecce homo deuorator et bibens uinum, amicus
                            publicanorum et peccatorum! </q>Tales sunt, qui de omnibus male sentiunt
                        et, quicquid egeris, uitio uertunt. Humilem appellant hypocritam, simplicem
                        fatuum, ieiunantem phreneticum, non ieiunantem gulosum, delinquentes
                        corripientem durum et asperum, quieti studentem desidem et ignauum. Nullum
                        denique bonum agitur, quod hi malignis peruersisque sugillationibus
                        denigrare non contendant. Propterea merito sane de illis dicitur:
                            <q>Erubescant impii et deducantur in infernum; muta fiant labia dolosa,
                            quę loquuntur aduersus iustum impietatem, in superbia et abusione!</q>
               </p>
               <p>Simonem quoque phariseum Saluator, apud quem discubuerat, falsę ęstimationis
                        conuincit. Putauerat ille non esse prophetam, qui se a peccatrice muliere
                        tangi permitteret. At misericors Dominus hospitem suum ab errore uolens
                        reuocare et secretas eius cogitationes arguendo in <pb n="3-376"/> medium
                        protulit et mulieri peccata palam dimisit, ut se non solum prophetam, sed
                        etiam deum probaret. Peccatricem denique illi prętulit humilitatis officiis,
                        dilectionis signis, fidei argumentis. Caueat igitur peccator peccatorem
                        contemnere, ne, dum alium accusat, ipse accusabilior appareat, sed potius
                        peccatricis huius more humilior, ut, dum ipse ab aliis reprehenditur, a
                        Domino defendi mereatur.</p>
               <p>Sed quorundam iudicium sub honestatis uelamento malignitate plenum est.</p>
               <p>Iudas Iscariotes unguentum, quo perfunditur Dominus, perditionem uocat, ut
                            <q>Quid perditio hęc facta est, </q>inquit. <q>Poterat unguentum istud
                            uenundari plus quam trecentis denariis et dari pauperibus. </q>Officiosę
                        erga Iesum uenerationi callide obtrectat prętendens in egenos pietatem, non
                        quod egenis ipse misereri soleret. Quomodo enim in pauperes pius esse
                        poterat, qui in Dominum suum tam impius fuit? Proh indignum facinus!
                        Misericordiam effert, qui proditionem meditatur. Non ergo ideo commendat
                        elemosinam, ut commendandam putet, sed ut animi sui auaritiam tegat, qua
                        unguenti effusionem non in suum uersam lucrum tristatur. Itaque mulier, quam
                        ille accusat, a Veritate defenditur: <q>Bonum — </q>inquit — <q>opus operata
                            est in me. Quid ei molestus es?</q>A telemosina etiam bona est, bona
                        utique. Sed qui bonum alterius boni comparatione malum appellat, tam falsus
                        atque peruersus est, ut ne illud quidem, quod approbat, satis amet.</p>
               <p>Scribę quoque et pharisei se legis diuinę zelatores ostendunt et sabbatum
                        obseruant. Christi quidem miraculis eo potissimum die fieri solitis
                        inuidentes, non Deo gratum facientes, cum nullum omnino tempus sit, quo
                        benefacere non liceat, eundem in Belzebub eiicere demonia dicunt, ne in eo
                        Dei uirtutem confiteri cogantur. Et cum se ille a dextris uirtutis Dei
                        sedentem in nubibus iterum uenturum respondisset, blasphemare inquiunt atque
                        ipsum, qui mortuos uiuificauerat, reum esse mortis iudicant. Adeoque nihil
                        uere uidere potest liuor, ut innocentem et iustum crucifigi, homicidam et
                        seditiosum dimitti exposcant. Barrabas liberatur, Iesus occiditur. Quam
                        autem execranda talia <pb n="3-377"/> iudicia sint, Salomon aperit dicens:
                            <q>Et qui iustificat impium et qui condemnat iustum, abominabilis est
                            uterque apud Deum.</q>
               </p>
               <p>Quam etiam iniquum sit aliorum uitia cernere, suorum obliuisci, docet ipse
                        Saluator, dum huiusmodi hominem reprehendens ait: <q>Quid tu uides festucam
                            in oculo fratris tui, et trabem in oculo tuo non uides? Aut quomodo
                            dicis fratri tuo: Frater, sine eiiciam festucam de oculo tuo! Et ecce
                            trabs est in oculo tuo. Hypocrita, eiice primum trabem de oculo tuo, et
                            tunc uidebis eiicere festucam de oculo fratris tui! </q>Tunc ergo alios
                        decentius corrigere poterimus, cum prius nosmetipsos correxerimus;
                        corripere, inquam, non condemnare, ut charitas conseruetur et semper
                        declinetur impietas.</p>
               <p>Illi quippe, qui nimis arroganter adulteram accusauerant, mox Domino in terra
                        scribente, cum suum legissent scelus, alienum ulcisci erubuerunt. <q>Qui
                            sine peccato est uestrum </q>- inquit - <q>primus in eam lapidem mittat!
                        </q>Non solum autem lapidem in accusatam torquere nequiuerunt, sed nec iusti
                        Iudicis ferre pręsentiam. Ad lapidandum conuenerant, sed parua mora ipsi
                        quasi lapidibus acti fugam fecerunt. Tamque indigni erant, qui alios
                        arguerent, ut adulterii crimen ab eis delatum facile ueniam inuenerit. Nos
                        itaque, si nostra peccata ante oculos posuerimus, aliena post tergum
                        relinquemus nec alterum accusare audebimus, magis ipsi accusandi.</p>
               <p>Moyses abbas in deserto Scythi nominatissimus, cum accersiretur, ut
                        sententiam diceret in fratrem, qui peccauerat, uenit saccum harena plenum in
                        tergo baiulans. Et rogatus, quid istud esset, peccata sua esse dixit, quę
                        uix ferre preualeret, nedum aliena iudicare posset. Quod prępositi
                        monasterii audientes, fratri poenitenti ueniam indulgere quam poenam
                        infligere maluerunt, dum consyderant ne se quidem sine peccato esse. Nec
                        tamen ideo delinquentibus ignoscendum est, ne coquatur hędus in lacte matris
                        suę. Sed ipsi, qui pręsunt, ita seueritatem in puniendo exerceant, ut semper
                        se quoque infirmos esse meminerint.</p>
               <pb n="3-378"/>
               <p>Eiusdem loci presbyter Pastor monacho, qui se de coenobio discessurum
                        dixerat, quod se cum fratre manere, de quo male audisset, pigeret: »Ne
                        facile malum credideris - inquit - quod audisti!« Cumque ille id sibi a uiro
                        fideli relatum asseueraret, respondit: »Si fidelis esset, non tibi
                        dixisset!« Postremo proposuit ei trabem et festucam de Euangelio, ut semper
                        aliena peccata festucam putet, sua trabem, se prius condemnans quam alios
                        iudicans. Quo tandem consilio ipse usus ibidem habitauit, unde recedere
                        decreuerat, male de altero obloquentibus credere destitit, male agentes sibi
                        pręferre coepit et, si quis etiam manifesto deliquerat, non iam ei iudicandi
                        occasionem, sed magis humiliandi prębebat. Et nos ergo Pastoris uocem
                        audiamus, ut mites et quieti potius cum agnis in partem dexteram concedamus
                        quam lasciuientes et curiosi ad sinistram cum hędis declinemus. Lasciuiunt
                        autem, qui pręsumptionis speculam inscendentes aliorum actus auide
                        explorant, suos non satis consyderant et, dum alios nimis licenter iudicant,
                        ipsi grauius Dei iudicium incurrunt.</p>
               <p>Sicuti de illo legimus, qui Alexandrię Vitali monacho de prostibulo
                        egredienti obuiam factus alapam incussit, quod ab eo libidinis causa infamem
                        locum frequentari diceret. Et statim ipse a demonio arreptus male torqueri
                        coepit. Assiduus quippe ibi erat Vitalis, non tamen libidinis causa, ut ille
                        putauit, sed ut eas, quę se libidini prostituerant, a tam turpis uitę
                        proposito reuocaret. Ad singulas enim penetrans oblata pecunia noctem
                        paciscebatur neque quicquam tota ea nocte aliud quam dolenter ingemiscere et
                        Deum pro salute perditę mulieris deprecari. Ita alias ad Deum conuertere,
                        alias saltem eo tempore, ut a scelere cessarent, compellere. Quę res tunc
                        clarius patuit, cum post uindictę diuinę in percussorem miraculum illę ipsę
                        mulieres, apud quas aliquando pernoctauerat, palam confiterentur atque idem
                        percussorem suum miseratus oratione sanitati restituisset. Nos tam anceps
                        iudicium facile uitabimus, si Ioannis Alexandrini episcopi prudentiam
                        imitari uoluerimus. Qui ipsius Vitalis delatoribus ita fidem adhibuit, ut
                        sanctum uirum ne in lustris quidem impudice uersari <pb n="3-379"/>
                        crederet. Tutius nanque consilium, ęquior deliberatio, certius iudicium -
                        semper bene pręsumere de iis, quos nunquam in crimine nouimus deprehensos.</p>
               <p>Idem sanctus Ioannes episcopus illos etiam, qui publice peccauerant, absentes
                        carpi taxarique prohibuit: fieri enim posse, ut peccatum poenitendo
                        diluissent, et iniquum esse id a homine petulanter exprobrari, quod a Deo
                        clementer fuerit condonatum. Itaque domesticos suos grauiter increpuit, cum
                        quendam uirginis raptorem morte dignum dixissent. Et: »Qui scitis - inquit -
                        si ille iam peccare desistit, cum uos fortasse non cessetis?« Iure quidem
                        ista Ioannes. Cum enim Scriptura diuina dicat: <q>Nescit homo, utrum amore
                            an odio dignus sit. </q>Qua ratione homo in altero sciet, quod in se
                        nescit, utrum scilicet aliquis odio uel amore dignus sit?</p>
               <p>Beatus uero Franciscus etiam obliquę suspicionis culpam in fratre castigauit.
                        Cum enim pauperculo quodam sibi obuiam facto nuditatem eius dolens identidem
                        ingemisceret et frater, quocum una iter agebat, dixisset: »Pater, etsi ille
                        rebus pauper est, fortasse rerum concupiscentia diues est« - continuo ipsum
                        tunicam suam exuere et pauperem operire iussit, ut, quem lingua lęserat, ei
                        beneficio satisfaceret. Prauę igitur suspiciones, cum pręsertim de crimine
                        nihil constat, sedulo uitandę sunt. Et licet semper uitari nequeant, quoniam
                        homines sumus, ibi saltem commoriantur, ubi ortę fuerint. Linguam
                        contineamus, si cogitationes non possumus.</p>
               <p>Quis enim de Lupo, Senonum episcopo, non male opinaretur, si eum pręcessoris
                        sui filiam, uirginem iam adultam, quam iuxta se educabat, tenerrime diligere
                        conspexisset et, quanta ille sanctitate polleret, ignoraret? Sed profecto
                        neque nota sanctitas obstitit, quin aliquando domestici eius ipsum nimii in
                        puellam amoris inter se taxarent. Quod ipse resciens, coram omnibus euocatam
                        osculo excepit dicens: »Non offendunt obloquentium uerba, quem propria non
                        inquinat conscientia.« Quoniam autem uirginis animum in Dei amorem propensum
                        cognouerat, eam ardenter quidem, sed corde syncero diligebat. Nihil <pb n="3-380"/> prauum de ipso coniicere debuerunt, quem irreprehensibilem
                        totius reliquę uitę institutio testabatur.</p>
               <p>Ab hac impudicicię nota Daniel, Aegyptius abbas, miraculo se expediuit. Cum
                        enim rogatus rustici cuiusdam domum adiisset, uxori eius diu infoecundę ac
                        sterili sobolem oratione a Domino impetrauit. Vicini uero tumescente uentre
                        mulierem cernentes, quam olim de marito nunquam grauidam factam nouerant, de
                        abbate concepisse putauerunt. Postquam ergo peperit, Daniel omnibus ad
                        spectaculum conuocatis infantulum per Deum obsecrat, ut, quis pater eius
                        esset, palam diceret. Et statim ab osculo illo, a quo nihil aliud adhuc nisi
                        uagitus audiebatur, uerba proruperunt, quibus cognitum est mulieris maritum
                        esse pueri patrem. Mutata igitur sententia omnes Danielis sanctitatem
                        laudibus extulerunt, cuius precatione factum esset, ut et sterilis generaret
                        et puer, mox ut natus est, loqueretur. Itaque tota criminis suspicio in
                        admirationem uersa est uirtutis.</p>
               <p>Idem contigisse Briccio, Turonensi episcopo, sed non eodem successu legimus.
                        Mulier professione, non opere, religiosa, quę indumenta et linteamina eius
                        lauare consueuerat, illicito cum quodam coitu prolem edit. Briccius commissi
                        reus agitur. Afferri puer nondum menstruus iubetur, qui Briccio in nomine
                        Christi interroganti respondit ipsum non esse patrem suum. Quis autem esset;
                        non indicauit. Itaque ne sic quidem conquieuit aduersum episcopum concitata
                        plebis indignatio magicęque arti deputantes, quod uirtute fiebat diuina, in
                        illum inclementius fremebant. Ipse uero, ut se altero quoque signo, quando
                        unum non erat satis, innocentem probaret, prunas in sinum congestas per
                        urbem tulit dicens, quod, sicut uestimentum suum non urebatur, ita se a
                        libidinis flagitio alienum esse. Illi tamen prorsus increduli, suspensum ab
                        episcopatus officio ui deponunt et alium in locum suum constituunt. Cęterum
                        tam insontis infamiam Deus non ferens, duobus iam successoribus eius
                        paucorum dierum spacio uita defunctis, ipsum in sedem suam per summum
                        pontificem restitui fecit, ne plus potuisse uideretur malorum obstinata
                        suspicio quam iusti manifesta miracula.</p>
               <pb n="3-381"/>
               <p>Quomodo autem id, quod aperte non uiderint, iudicantes non fallet, si etiam
                        uisa interdum fefellerunt?</p>
               <p>Diabolus nanque Syluani, Nazarethensis episcopi, integritatem cum peruertere
                        nequisset, infamia dehonestare decreuit et formam eius habitumque
                        assimulatus matronam quandam noctu adiit atque ad concubitum urgere coepit.
                        Pudica mulier uim timens domesticorum opem protinus inclamat. Ille latebram
                        sub lecto petiit, sed ut uolebat, a concurrente familia inuentus
                        uerberibusque et contumeliis affectus extra ędes eiicitur. Interim rerum
                        inscius Syluanus, ubi mane tandem percepit se uulgo diffamari et pro
                        scelere, quod ne cogitauerat quidem, iam ad uindictam expeti, furori cedere
                        satius ducens, propere Bethlehem se contulit. Sed cum ibi quoque uitę suę
                        insidiarentur, quidam ipsum ferire uolentes, uersis mucronibus ipsi sibi
                        mortem consciuere. Post hęc cum ad tumulum diui Hieronymi mulier demoniaca
                        curationis gratia adducta est plurimique eo simul confluxissent, apparuit
                        Hieronymus et demoni, ut ab ea exiens, quibus pręstigiis Nazarethanos
                        aduersus Syluanum ludificasset, palam faceret, imperauit. Illico mulier
                        sanatur et pręsente Syluano Syluanus alter iuxta illam cernitur, qui rem
                        ordine confessus disparuit. Et uulgato miraculo cessauit innocentis infamia
                        uersipellisque impostoris offucię magno omnibus tunc stupori fuere. Quam
                        igitur circunspectos, quam uigilantes nos esse decet, nequid male de sanctis
                        uiris, etiam cum in crimine deprehensos esse credimus, nimis cito
                        affirmemus.</p>
               <p>Idem quippe callidissimus hic ueteranęque malicię ueneno imbutus serpens
                        beatum quoque Fortunatum, Tudertinę urbis episcopum, infamię probro
                        lacessiuit. Per ipsum nanque ab homine expulsus peregrini formam assumpsit
                        et cum clamore incedens passim queri coepit, quod Fortunatus episcopus (qui
                        ab omnibus hospitalis ac pius existimabatur) se ab hospitio suo cum iniuria
                        exturbasset. Hunc quidam malignis rumoribus nimis credulus, ac simul ut
                        munificentiorem episcopo se ostenderet, domi suę accepit. Sed dum una cum
                        illo ad ignem sedens (frigus enim erat) Fortunato licentius detraxisset,
                        animaduertit consessorem <pb n="3-382"/> suum nusquam comparere et filium
                        paruulum iam ab eo possessum uertiginoso uolutatu inter prunas deiici
                        uitaque destitui. Vnici tandem orbitate didicit infelix pater, quantum
                        scelus sit et quale crimen sanctorum hominum uitam uel cauillari uel
                        cauillantibus facile credere.</p>
               <p>Maxime quidem lentos continentesque in iudicandis aliorum moribus nos esse
                        oportet, cum etiam perfectioris uitę uiri in ea re aliquando lapsi fuisse
                        ferantur.</p>
               <p>Effren eremita columnam ignis ad cęlum usque porrectam uiderat audieratque
                        talem esse Magnum Basilium episcopum. Et hac uisione illectus Cęsaream
                        uenerat, ut tantę ęstimationis hominem oculis quoque consyderaret. Sed cum
                        solenni Epiphanię die pontificali pompa in magno clericorum coetu fulgentem
                        conspexisset, ipsum elatę superbię columnam esse censuit, non ignitę
                        charitatis. Postquam uero ab illo accitus eiusmodi cogitationis errorem sibi
                        obiici audiuit, cognouit Deum esse in homine, qui aliorum arcana illi
                        reuelaret et ostentis, quam magnus apud se esset, testaretur. Prostrauit
                        ergo se et peccatum confitens ueniam petiit atque ita iam deinde, ut erat,
                        de ipso deffinire coepit: quanto scilicet exteriori apparatu elatior
                        uideretur, tanto interius humiliorem esse.</p>
               <p>Alium quoque eremi cultorem in Basilio deceptum tradunt. Qui cum festo quodam
                        die in ecclesia multo compositum ornatu atque in loco editiore sedentem
                        cerneret, non hoc (ut quidem debebat) episcopali dignitati imputauit, sed
                        cuidam inanis glorię fuco atque oblectamento. Quamobrem uoce ad se de cęlo
                        lapsa audiuit multo plus ipsum uoluptatis capere solere felem bestiam, quam
                        in cęlla habebat, manu demulcendo quam Basilium episcopum sacris indumentis
                        se ornando. His exemplis docemur non ex signis, quę foris apparent, animum,
                        qui intra hominem latet, iudicare debere, eius pręsertim, quem multorum
                        opinio commendat, sermo celebrat, obsequium honorat.</p>
               <p>Sed hic iudicii error iis fere contingit, qui paupertatis et humilitatis
                        uitam professi putant, si quis inter ipsos paulo cultiorem, qua utatur, rem
                        habuerit, propositi <pb n="3-383"/> pręuaricatorem esse, quasi non eos
                        tantum beatos uocet Dominus, qui spiritu pauperes sunt, aut etiam glorię
                        cupiditas sub sordido et squalenti amictu latere non possit.</p>
               <p>Hinc ergo Cartusiensis coenobii prępositus Bernardo abbati, cum ille ad ipsum
                        uisendum equo uectus aduenisset, ephippio nimis eleganti usum exprobrauit.
                        Attamen, qui Deum magis quam equi phaleras animo uoluebat, quale ephippium
                        illud esset, cui insidens a Clareualle iter egerat, penitus ignorabat et ab
                        iis, qui secum uenerant, quale esset, quęrere coepit. Tunc haud dubie
                        apparuit magis illi curę fuisse, qualem animum eo afferret quam qualem
                        supellectilem. Itaque non semper ex utensilium aliquo decore mens hominis
                        erit metienda, sed ex operibus potius uitęque conuersatione. Neque enim,
                        qualis quęque arbor sit, folia ostendunt, sed fructus.</p>
               <p>Machetes abbas in Aegypto (sicut a Ioanne Cassiano traditum est) fratres
                        incusare solitus, quod uuam in faucibus tumentem tolerare non possent, sed
                        pręciderent, quod in cęllulis sagum haberent, quod secularibus hominibus
                        oleum pro medicamento consecrarent; duo prima ad impatientiam referebat
                        doloris et paupertatis, tertium quandam animi arrogantiam uirtutisque
                        ostentationem prę se ferre aiebat. At uero quicquid dudum in aliis
                        reprehenderat, mox ipse egit inuitus. Nam in morbum uuę incidens prę dolore
                        eam pręcidi non solum passus est, sed rogauit. Deinde corpori ex ualitudine
                        frigescenti sagum admisit. Postremo secularium hominum molestiis uictus
                        oleum benedixit. Et confessus est suopte iam exemplo se didicisse monachum,
                        in quo alios labi iudicauerit, ipsum in eo lapsurum uel nolentem. Veram
                        etiam esse Domini sententiam dicentis: <q>In quo iudicio iudicaueritis,
                            iudicabimini. </q>Nam <q>si nosmetipsos </q>(ut Apostolus inquit)
                            <q>iudicaremus, non utiquc iudicaremur.</q>
               </p>
               <p>Ac ne foeminas prętermittendo ab hac iudicandi culpa uindicare uideamur,
                        Raguelis ancilla Sarram, eius filiam, septies uiduam et adhuc uirginem,
                        uirorum suorum interfectricem ausa est appellare. Quos tamen Deo uolente a
                        demonio pręfocatos tradit Scriptura, ut illa tandem Tobię <pb n="3-384"/>
                        Deum timenti integra inuiolataque seruaretur. Hanc ergo Deus ita diligebat,
                        ut a prophanis contingi non sit passus. Et eandem ancillę temeritas
                        patricidio pollutam dicere non dubitauit. Pudeat nos uilis ancillulę
                        procacitatem sequi uelle, ut hominum mores ex casibus ponderemus. Non semper
                        quicquid aduersi euenerit, ad culpę meritum est referendum. Viros amittebat
                        Sarra, non quia peccauerat, ut uiduitate puniretur, sed quia non peccauerat,
                        ut intacta digniori uiro copularetur.</p>
               <p>Ad hęc tamen illi inconsultius errant, ne dicam impudentius, qui etiam bonum
                        aliquod opus, ne bono animo factum uideatur, cauillantur.</p>
               <p>Germana, monasterii Thebaidis soror, sorori Euphrasię per hebdomadam interdum
                        perducta ieiunia, quę admirari debuerat, uitio dedit ausa dicere iis ab illa
                        nihil aliud quam uiam affectari, ut aliis pręsit, eo quod hoc ieiunii genus
                        nulla antea pręter abbatissam attentasset. Tantam in iudicando temeritatem
                        abbatissa nequaquam impunitam dimisisset, nisi Euphrasia de se obloquenti
                        protinus ueniam suis precibus exorasset. Qua sane erga emulam benignitate
                        ostendit, quam quoque syncero in Deum animo ieiunaret. Tanto tamen Germana
                        male iudicans discessit confusior, quanto Euphrasia male audiens patientior.
                        Et profecto inexpiabilis poenę inuidię crimen est ob hoc virtutem aliquam in
                        aliquo mordere, quod eam ipse assequi posse desperes. Nam etiam Spiritui
                        Sancto iniuriam facit, qui donum eius in illo, cui datum est, petulanter
                        sugillare contendit.</p>
               <p>Sed nos ab huiuscemodi fatuitate abhorrentes imitemur Bernardum illum de
                        Quintaualle, beati Francisci in terris olim laboris socium, nunc in cęlo
                        glorię consortem regnique cohęredem. A cuius oculis, ueluti duabus
                        lucidissimis stellis, miri splendoris radios promicare in uisu conspexit Leo
                        frater. Et accepit ipsum ideo habere fulgentes oculos, quod neminem quondam
                        intuitus fuerat, quem se meliorem non iudicaret. Fertur enim, si quem uili
                        ueste tectum aspiceret, sibimet dicere solitus: »Hic patientius paupertatem
                        tolerat quam tu, Bernarde.« Et si quem preciosius indutum: »Hic forte sub
                        ueste delicata melior est <pb n="3-385"/> quam tu, Bernarde, sub tunica
                        rudi.« Merito igitur oculi illi radiarunt, quorum aciem nulla unquam
                        temerarii iudicii hebetauerat lippitudo et semper integram puramque
                        conservarat uerę sanctęque collyrium humilitatis.</p>
               <p>Porro aduersus eos, qui secus iudicant, uas electionis Paulus apostolus ad
                        Romanes scribens exclamat: <q>Inexcusabilis es, o homo omnis, qui iudicas.
                            In quo enim alterum iudicas, teipsum condemnas. Scimus enim, quoniam
                            iudicium Dei est secundum ueritatem in eos, qui talia agunt. Existimas
                            autem hoc, o homo, qui iudicas eos, qui talia agunt, quia tu effugies
                            iudicium Dei? </q>Et rursum: <q>Is qui manducat, non manducantem non
                            spernat, et qui non manducat, manducantem non iudicet. Deus enim illum
                            assumpsit. Tu quis es, qui iudicas alienum seruum? </q>Quod autem ad
                        Corinthios idem scripserit: <q>Spiritalis iudicat omnia, et ipse a nemine
                            iudicatur </q>- ostendere uoluit, quantum differat spiritalis homo ab
                        homine animali. Alteri enim spiritaliter uiuenti ad res discernendas
                        intellectus acuitur multaque interdum occulta diuinitus reuelantur. Alter
                        uero, quem animalem uocat, carnis non spiritus affectibus uacans, id est,
                        uoluptatibus deditus, ne illa quidem, quę uidet, quę contrectat, recte
                        uereque diiudicat. <q>Animalis </q>- inquit - <q>homo non percipit ea, quę
                            sunt spiritus Dei. Stulticia enim est illi, et non potest intelligere,
                            quia spiritaliter examinatur. </q>Spiritalis ergo, qui iudicat omnia,
                        iudicet sane, sed aperta ac manifesta et de quibus dubitare non est, quo
                        animo fiant cuiue fini dirigantur. Quę uero bonę malęque intentioni communia
                        sunt quęque uel adhuc occulta latent uel futura nesciuntur, ea diuinare nisi
                        ex reuelatione non pręsumat. Quod si cęlitus inspiratus, iam cum Paulo
                        dicere poterit: <q>Nos autem sensum Christi habemus </q>- iudicet omnia. Ita
                        demum ipse omnia iudicans a nemine iudicabitur, hoc est, iure reprehendi
                        poterit. Propterea idem apostolus: <q>Mihi autem pro minimo est </q>- inquit
                        - <q>ut a uobis iudicer aut ab humano die; sed neque meipsum iudico. Nihil
                            enim mihi conscius sum, sed non in hoc iustificatus sum. </q>Discamus in
                        Apostolo magnam animi modestiam! Nullius conscius culpę, non audet <pb n="3-386"/> se iustum dicere. At nos, qui quotidie aliquid delinquimus,
                        saltem aliis uelle pręponi erubescamus. Et cum ipse subsequenter dicat:
                            <q>Qui autem iudicat me, Dominus est</q>- desinamus nosipsos ita
                        iudicare, ut proximos putemus contemnendos, quando quidem et illorum et
                        noster et omnium Iudex et Conditor unus Deus, unus et Redemptor Iesus
                        Christus. <q>Nolite </q>- inquit - <q>ante tempus iudicare, quoad usque
                            ueniat Dominus, qui et illuminabit abscondita tenebrarum et manifestabit
                            consilia cordium; et tunc laus erit unicuique a Deo. </q>Interim uero,
                        qui se existimat stare, uideat, ne cadat. Perspicuum autem est eum labi et
                        ruere, qui se iis, quos iudicat, arbitratur meliorem, Iacobo apostolo
                        dicente: <q>Qui detrahit fratri aut qui iudicat fratrem suum, detrahit Legi,
                            et iudicat Legem. </q>Siquidem etiam in Lege scriptum est: <q>Non eris
                            susurro nec criminator in populis! </q>Pulchre itaque apostolus
                        continuat dicens: <q>Si autem iudicas Legem, non es factor Legis, sed iudex.
                            Unus est enim legislator et iudex, qui potest perdere et liberare. Tu
                            autem quis es, qui iudicas proximum tuum? </q>Nimis itaque audax est et
                        plus quam dici potest temerarius, qui suo iudicio ęternum Iudicem pręuenire
                        non formidat. Christus uenturus est, ut iudicet mundum. Qui pręuenit, non
                        Christus, sed Antichristus est. Antichristum autem Dominus Iesus interficiet
                        spiritu oris sui. Ergo et illos, qui de incertis confidenter, de occultis
                        asseueranter, de ambiguis indiscusse, de nihil ad se pertinentibus
                        arroganter, de omnibus denique praue impieque iudicauerint, simul
                    disperdet.</p>
            </div>
            <pb n="3-387"/>
            <div type="caput" n="2">
               <head>Caput II / DE PATIENTIA INIVRIAE</head>
               <p>Cum igitur ratio constet, nostris iudiciis neminem lędi debere, quo ab eis
                        facilius abstinere possimus, lęsi quoque pati potius offensas quam uindicare
                        discamus. Nihil est enim, quod ita animi tranquillitatem conciliet atque
                        conseruet ut omnium aduersitatum, quę accidere nobis possunt, toleratio
                        stabilis et firma. Et proprium quidem Christiani est ut non inferre
                        iniuriam, ita illatam obliuisci, ut non amare diuitias, ita rei amissę damno
                        non moueri, non mala ualitudine concuti, non tyrannorum minis terreri, sed a
                        uita prius quam a iustitię cultu discedere. Opportune itaque eorum nunc
                        proponemus exempla, quos in perseueranda iniuria fortes fuisse accepimus,
                        deinde de reliquis patientię generibus suo ordine dicturi.</p>
               <p>Ioseph fratrum in se inuidiam beneficiorum relatione compensauit. Fame, qua
                        laborabant, interiissent, nisi ille eos aluisset, in cuius necem
                        conspirauerant, quem in cisternam, ut ibi extingueretur, deiecerant, quem
                        mox, ut seruus potius quam liber moreretur, inde exemptum alienigenis
                        uendiderant. Non esset magna in Ioseph patientię et benignitatis uirtus,
                        nisi et magnum in illum sęuientium fratrum extitisset odium; tanto plus
                        laudis meruit, quanto maiorem iniuriam remisit.</p>
               <p>Moyses illatam sibi non leuem uerborum contumeliam et fratri Aaron statim
                        ignouit et pro Maria sorore deprecatus est. Quamque Deus leprę morbo pro
                        crimine petulantię corripuerat, ipse, ut sanaretur, orando impetrauit.</p>
               <p>Idem, cum uituli adorationem ulciscens Deus populum internitione delere
                        pararet: <q>Aut dimitte eis</q>- inquit - <pb n="3-388"/>
                  <q>aut dele me de libro tuo, quem scripsisti. </q>Et tamen sibi insultantes
                        in deserto sępe expauerat, ita ut diceret: <q>Adhuc modicum, et lapidabunt
                            me. </q>Dissidii ergo et simultatum oblitus, nisi impune dimittantur,
                        simul optat mori. Ac ne forte ideo illis gratiam ab eo quęsitam putemus, ut
                        supersint, quibus ipse pręsit, iam Dominum audierat pollicentem sibi:
                            <q>Faciam te in gentem magnam. </q>Sed maius existimauit pro malo
                        reddere bonum quam pręsidere plurimis. </p>
               <p>Saulis quoque regis illa patientia commendatur, qua rex factus, cum a
                        quibusdam suorum contemptui haberetur, nosse dissimulauit. Deinde uictis
                        Ammonitis, cum triumphans rediret, milites, qui eam contumeliam armis
                        ulcisci moliebantur, coercuit, turpissimum ratus, si paucorum obtrectantium
                        inuidiam ferre nequiuisset, qui tot millium bellatorum exercitum potuit
                        superare. Magni profecto animi uir, si uitiis postea non fuisset deprauatus,
                        ita ut idem et patientię et impatientię exemplum sit.</p>
               <p>Innocentissimum nanque Dauid et semper optime de se meritum capitali odio
                        persecutus est, ob hoc tantum, quia sibi militaris uirtutis gloria eum
                        pręferri audiuit. Sed quanto ille aduersus Dauid extitit infensior, tanto
                        ipse erga eum se gessit submissius. Necis in persecutorem suum non semel
                        potestatem nactus, semper illęsum dimisit, fugiendo inuidiam declinare
                        malens quam ulciscendo. Denique ipsum, qui uiuus uitę suę insidiabatur, ab
                        hostibus cęsum fleuit. Hanc tantam in eo patientiam, tantam animi
                        magnitudinem magis ego miror quam belligerandi pręstantiam, cum multo
                        magnificentius sit seipsum quam hostes uincere. Seipsum autem uincit, qui
                        perturbatę mentis libidinem rationi cedere cogit et iniuria lacessitus non
                        excandescit.</p>
               <p>Eundem, cum de Hierusalem fugeret, filii Absalonis factionem timens, et
                        Baurim usque uenisset, inde egressus Semei, Gerę filius, de cognatione Saul,
                        per montis crepidinem ex latere incedens ausus est maledictis et lapidibus
                        incessere, uirum sanguinum ac uirum Belial compellans aliaque multa in illum
                        congerens tam petulanter quam temere. Qui cum rege erant, ad ulciscendam
                        iniuriam concitantur, <pb n="3-389"/> sed ab ipso, cui irrogabatur, inhibiti
                        sunt. Et: <q>Dimittite eum </q>- inquit - <q>ut maledicat. Dominus enim
                            pręcepit ei, ut malediceret Dauid. Et quis est, qui audeat dicere, quare
                            sic fecit. Ecce filius meus, qui egressus est de utero meo, quęrit
                            animam meam; quanto magis hic filius Gemini maledicet mihi? Dimittite
                            eum, ut maledicat iuxta pręceptum Domini, si forte aspiciat Deus
                            afflictionem meam et reddat mihi Dominus bonum pro maledictione hac
                            hodierna. </q>Quid hac patientia humilius, quid humilitate patientius?
                        Rex erat, et quidem fortissimorum uirorum grandi agmine stipatus, et tamen
                        unius priuati hominis tantas coram acceptas contumelias dimisit impunitas.
                        Neque eum spes illa frustrata est, qua sibi pro maledictis propiciaturum
                        Deum dixit. Post hęc enim ab inimicorum suorum molestiis liberatus gratias
                        egit dicens: <q>Accinxisti me fortitudine ad pręlium, incuruasti resistentes
                            mihi subtus me.</q>
               </p>
               <p>Iob quoque confitentem audimus ab omni prorsus uindictę appetitione semper se
                        fuisse alienum. Ait enim: <q>Si gauisus sum ad ruinam eius, qui me oderat,
                            et exultaui, quod inuenisset eum malum; non enim dedi ad peccandum
                            guttur meum, ut expeterem maledicens animam eius. </q>Molliter igitur
                        ferendo inimicos usque adeo fortis euasit, ut nullo deinde calamitatum
                        genere ad aliquod impatientię signum impelli potuerit. In maximas quidem
                        incidit erumnas, sed omnibus erumnis maior in illo tolerationis uirtus fuit.
                        Denique, qui non est gauisus ruinis inimici, idem nec suis uinci potest. </p>
               <p>Sed quibus tandem uerbis, quo ore Domini nostri Iesu Christi patientiam
                        explicabimus? Profecto maior est, quam ut pro dignitate exprimi queat. Dei
                        Filius ab hominibus probris, flagellis, morte afficitur, iustus ab impiis,
                        dominus a seruis, et ab iis quidem, quos saluare uenerat ac de maledictione,
                        cui addicti ab initio erant, in benedictionem gratiamque uindicare. Poterat
                        in uno oculi ictu simul perdere omnes, nequid mali ab eis pateretur, sed
                        ultro obtulit sese, ut nos per sui corporis sacrificium conciliaret Deo.
                        Irridebatur itaque, et tacebat; accusabatur, et nihil respondebat;
                        uerberabatur, et sustinebat; crucifigebatur, <pb n="3-390"/> et pro
                        crucifigentibus ad Patrem orabat. Quis tam durus est, ut hęc secum
                        consyderans, ad ignoscendum iis, a quibus lęsus fuerit, non mollescat?
                        Indigne ille passus est, quicquid passus est, quia delictum non fecit. Nobis
                        nulla prorsus iniuria indigne inferri potest, qui peccatores sumus. Feramus
                        ergo ęquo animo, quicquid in nos committunt homines, quia nos ante
                        peccauimus Deo. Quicquid patimur, non est offensa, sed uindicta.</p>
               <p>Idem omnis patientię et exemplar et magister et remunerator Iesus Dominus,
                        cum a Samaritanis non fuisset in urbem receptus, tam leniter tulit, ut
                        Iacobum et Ioannem ulcisci iniuriam uolentes increpuerit. <q>Vis </q>—
                        inquiunt — <q>dicimus, ut ignis descendat de cęlo et consumat illos? </q>Et
                        responsum accipiunt: <q>Nescitis, cuius spiritus estis. Filius hominis non
                            uenit animas perdere, sed saluare. </q>Nos igitur, si spiritus Christi
                        esse cupimus, si parere uoluntati eius optamus, curemus, ne quem impatientia
                        nostra irritando perdamus, cum ille sustinendo pro salute omnium uoluerit
                        mori.</p>
               <p>Dicet aliquis: Cur ergo Helias quinquagenarios Ochozię regis, qui ad se
                        comprehendendum missi fuerant, igne de cęlo excito afflari consumique
                        imprecatus sit? Cui respondebimus, quod alii etiam prophetę multis in locis
                        diuinę Scripturę itidem fecisse uidentur, nec tamen irati (ut equidem reor)
                        sed Spiritu Sancto inspirati, futurum prędicentes, non malum alicui
                        exoptantes aut uindictam appetentes. Itaque nec Helias iracundia commotus,
                        sed numine actus, in impios illam sententiam dixit. Quam ęquam iustamque
                        esse repentinus probauit euentus. Vel aliter dicendum est: Nondum Christus
                        aduenerat, propiciatio nostra, qui Veteris Legis rigorem Nouę benignitate
                        mitigauit. Vnde: <q>Dictum est antiques </q>- inquit - <q>diliges proximum
                            tuum et odio habebis inimicum tuum. Ego autem dico uobis: Diligite
                            inimicos uestros, benefacite iis, qui oderunt uos, et orate pro
                            persequentibus et calumniantibus uos, ut sitis filii Patris uestri, qui
                            in cęlis est, qui solem suum oriri facit super iustos et super iniustos.
                            Si enim diligitis eos, qui uos diligunt, quam mercedem habebitis? Nonne
                            et publicani <pb n="3-391"/> hoc faciunt? Et, si salutaueritis fratres
                            uestros tantum, quid amplius facitis? Nonne et ethnici hoc faciunt?
                            Estote ergo uos perfecti, sicut et Pater uester cęlestis perfectus
                        est.</q>
               </p>
               <p>Sed hic etiam illud quęrendum nobis occurrit: Quare etiam in Noua Lege
                        Christi apostolus Paulus in facie cęsus tam ęgre tulit, ut Ananię sacerdoti,
                        qui ipsum cędi iussit, maledixerit dicens: <q>Percutiet te Deus, paries
                            dealbate! </q>Et cum argueretur iniurię in sacerdotem: <q>Nesciebam
                        </q>- inquit - <q>fratres, quia princeps est sacerdotum. Scriptum est enim:
                            Principi populi tui non maledices. </q>Ignorationem ergo excusauit, non
                        officii, sed hominis. Nunquid autem, si etiam sacerdos non esset, maledicere
                        illi debuit? Nequaquam. Non igitur maledicendi affectu hoc dixit, sed
                        Spiritu Sancto concitatus, iniquo homini poenam denunciauit; uel etiam
                        prophetauit, quia uetus Iudeorum sacerdotium percutiendum, hoc est,
                        repellendum erat nouo Euangelii sacerdotio. Vnde alii codices scriptum
                        habent <q>percutiet, </q>non <q>percutiat, </q>ut, quod futurum erat,
                        significet, non quod ex indignatione futurum optet. Excusat autem, nequis eo
                        exemplo putet in malo sacerdote dignitatis rationem non habendam, cum etiam
                        malo et discolo honor deferendus sit.</p>
               <p>Sed quo tandem argumento illud in Apocalypsi absoluemus, ubi sancti martyres
                        ad Deum clamant: <q>Vsque quo, Domine, sanctus et uerus non iudicas, et non
                            uindicas sanguinem nostrum de iis, qui habitant in terra? </q>Hoc quidem
                        perinde est, ac si dicerent: Da iam, ne ultra sanguinem nostrum sitiant
                        persecutores nostri, sed ad te conuertantur et salui fiant. Itaque uindicta
                        ista, quam implorant, non impatientię est, sed amoris, non inimicicię, sed
                        pietatis. Quod ita esse, ut dicimus, uel ex eo facile persuaderi potest,
                        quia plurimi inter illos, qui martyrum cruore manus foedauerant, mox
                        credentes, et ipsi martyrio coronati sunt. Quam gratiam nequaquam assecuti
                        fuissent, si in eos aliter uindicandum sancti postulassent. Vnde Dominus in
                        Psalmo: <q>Vltus sum in eos. </q>Quod exponens Augustinus: Vindicaui me,
                        inquit, de inimicis meis. Quomodo me uindicaui? Occidendo in eis errorem,
                        suscitando fidem. Atque inde nos <pb n="3-392"/> admonens ait: Quando te
                        persequitur homo, noli attendere illam figuram, quam fecit Deus, aut animam
                        illam, quam inspirauit Deus. Non te persequitur, quod fecit Deus, sed
                        malicia, quam fecit homo. In maliciam ergo hominis irasci licet, in hominem
                        non licet.</p>
               <p>Beatus episcopus Martinus, dum asello ueheretur, forte obuiam fit quibusdam
                        equitibus. Eo uiso territi equi, saltibus in diuersum actis, suum quisque
                        sessorem dorso excussere. Et illi casum indignantes, episcopo immodestius
                        insultarunt, ita ut nec manibus temperarent. Sed rursum conscensis equis,
                        cum loco eos et calcaribus et flagris urgendo mouere non possent, diuinam in
                        homine uirtutem (quem improbe uexauerant) animaduertunt, et repente ante
                        ipsum suppliciter prouoluti, peccatum confitentur et ueniam exposcunt. Tunc
                        ille pro iniuria beneficium referens, eos amice amplexatus est. Equis autem,
                        ut dominis suis obedirent, imperauit. Qui quasi uinculis carceribusue
                        soluti, statim abiere, iter coeptum maturantes. Merito brutis beluis
                        imperare potuit, qui superborum hominum offensam tam moderate tulit. Merito
                        miracula fecit, qui lęsus irasci nesciuit.</p>
               <p>Lupus, Trecasinę urbis episcopus, Attila ciuitatem obsidente interrogauit,
                        quis hic esset, qui sic in se arma lacesseret. Vbi accepit Attilam,
                        flagellum Dei, esse, ingemiscens ait: Et ego Lupus, uastator gregis Dei,
                        dignus flagello eius. Portas eis reserari iussit. Ingressi autem hostes,
                        recta urbem pertransiere nihil hostiliter agentes, ne respicientes quidem ad
                        quenquam oppidanorum, quasi neminem uidissent. Hanc tantam tutandę ciuitatis
                        gratiam Deus contulit Lupo, ut, qui se dignum flagello confessus fuerat, a
                        flagello liber esset.</p>
               <p>Benedictus abbas Florentium presbyterum uitę suę insidiantem patientissime
                        tulisse perhibetur. Panem ueneno infectum sibi ab illo muneri missum, licet
                        dolos cognouisset, benigne accepit, ne recusando scelus hominis, quod
                        cęteros latebat, proderet. Ceterum abeuntibus, qui panem tulerant, coruo
                        aliti pręcepit, ut illum rostro sublatum eo <pb n="3-393"/> transportaret,
                        ubi contingi a nemine posset. Et protinus uolucris illa iussis eius
                        obediuit, cuius sanctitati homo inuidebat, ut appareat inuidos homines
                        bestiis minus rationales esse. Decipi autem Dei seruus non potuit, Spiritu
                        Sancto insidias reuelante. Eas tamen ipse nosse tunc dissimulauit, ne
                        maliciam inimici palam faciendo suam ultus iniuriam argui posset, timens
                        illud: <q>Qui uindicari uult, a Domino inueniet uindictam.</q>
               </p>
               <p>Florentius uero in flagitio perseuerans, quem occulta fraude uincere
                        nequiuit, aperto bello aggredi decreuit. Meretriculas ergo de prostibulo
                        conuocatas in hortum monasterii adduxit, quę impudenter inter se lasciuiendo
                        monachos ad libidinem prouocarent. Abbas autem, cum iam non uitę suę unius,
                        sed animabus cunctorum, qui secum erant, periculum uerti uidisset, loco
                        cessit et una cum suis longius inde demigrauit. At hic scelestus
                        infelicissimę pugnę uictor, quod eos fugere compulisset, exultans domum
                        rediit. Sed cum lętabundus tripudiaret, repentino pauimenti collapsu ellisus
                        expirauit. Benedictus uero exitialis inimici tristem exitum uehementer
                        dolens, discipulum suum Maurum, quod eo nuncio lętari uidebatur, puniuit, ut
                        doceret ne persecutorum quidem malo quenquam gaudere debere, cum etiam
                        inimicos diligere et pro eis orare Domini pręceptum sit. Sed eodem exemplo
                        timeant tandem et improbi iustos insectari, qui, quanuis ab ultione sui se
                        contineant, suum tamen ultorem Deum habent.</p>
               <p>Bernardus abbas presbytero cuidam monachum profiteri uolenti refragatus est,
                        quod eum etiam inter suos perfectum esse posse diceret. At ille repulsam
                        ęgerrime ferens atque irę impatiens, eidem, cui dudum supplicauerat, pugnum
                        in faciem incussit. Fratres uindicare uolebant abbatis iniuriam, sed ab ipso
                        inhibiti sunt obsecrante atque obtestante, ne uindictę animum intenderent,
                        sed eum potius, a quo se lęsum scirent, impunitum dimitterent; ęquissimum
                        enim esse alteri parcere ipsum, qui quotide a Deo sibi parci expeteret, cum
                        pręsertim Veritas affirmet dicens: <q>Nisi dimiseritis, non dimittetur
                            uobis. </q>Ferre igitur, non referre uerbera illum oportet, qui ad pacis
                        ęternę quietem peruenire contendit.</p>
               <pb n="3-394"/>
               <p>Vnde et Christophorum martyrem, cum a pręfecto Sami colaphum accepisset,
                        dixisse ferunt: Repercussissem te, si Christianus non essem. Proprium ergo
                        Christiani esse existimauit pati nec uindicare iniuriam.</p>
               <p> Gregorium quoque pontificem ne summa quidem dignitas ad iniurię impatientiam
                        compulit. Mauricio augusto filiisque eius se persequentibus dicitur
                        scripsisse: Quoniam ego peccator sum, uos tanto magis, ut opinor, Deum uobis
                        conciliatis, quanto magis me illi ignauiter seruientem affligitis. Post hęc
                        imperator, cum solus esset in conclaui, uidit monachum ad se intrantem
                        strictoque ense ferociter minantem, nisi a pontificis persecutione protinus
                        cessaret. Eo uisu territus, incunctanter et ueniam ab eo, cui uehementer
                        infensus fuerat, petiit et odium in amiciciam commutauit. Itaque ipsum, cui
                        multorum bellantium<lb/>exercitus resistere nequiuisset, unius hominis
                        toleratio fregit. Victusque est patientia, quem arma uincere non ualuissent.</p>
               <p> Agilius monachus, Columbani abbatis discipulus, cum manum arefactam ei, qui
                        se in itinere educto gladio ferire uoluerat, sanitati restituisset,
                        Theodoricum regem, ad quem ibat, abbati suo Columbano iratum, antequam
                        audisset, fama miraculi pręueniente placauit, ita ut, quem ille dudum a
                        monasterio expulerat, protinus reuocaret. Igitur in Agilio benignę patientię
                        uirtus manum alterius male affectam sanauit, regis iram molliuit, abbatem in
                        gratiam reduxit. Qui si pro inimico orare neglexisset, nihil horum procul
                        dubio efficere potuisset.</p>
               <p> Libertinus, Fundensis coenobii monachus, ab abbate irato in faciem scabello
                        grauiter percussus, ne gemitum quidem edidit, sed tacitus in cęllam suam se
                        recepit. Postero autem die negocii causa, quod sibi iniunctum fuerat, ad
                        ciuitatem iturus, abbatem adiens eundi potestatem de more petiit. Ille ob
                        acceptam iniuriam discessurum ratus, cur id peteret, interrogat. Sed cum
                        causam didicisset, animaduertit ipsum, tametsi liuidam adhuc et tumentem ex
                        uerbere faciem pręferret, iniurię tamen omnino non recordari.</p>
               <pb n="3-395"/>
               <p>Et patientiam eius admiratus, genua submisit, se peccasse confitetur, ueniam
                        poscit. Libertinus uero et ipse in terram procidens, immo se peccasse
                        asseuerabat et sibi magis ueniam poscere conuenire. Sic patientis discipuli
                        humilitas magistri fregit duritiam, et cui murmuranti iracundus senex plus
                        fortasse mali intulisset, ei malum illatum modice ferenti se subiecit.</p>
               <p> Insuper Libertinus, quo uolebat, dimissus, cum peruenisset et unde liuorem
                        in facie haberet rogaretur, se in scabellum impegisse respondit. Etenim,
                        quoniam patienter ictum pertulerat, sapientię donum accepit, ut rationem
                        inueniret, qua et abbatis crimen cęlaretur et, quod uerum erat,
                        sciscitantibus referri posset, ut idem tam expers mendacii foret, quam erat
                        impatientię perturbatione alienus.</p>
               <p> Paulum, in partibus Aegypti abbatem, Cassianus tradit magno monachorum et
                        suorum et alienorum coetu discumbente (qui tunc eo forte conuenerant) suo
                        cuidam discipulo adolescenti, quod tardius ferculum apposuisset, colaphum
                        infregisse, ita ut et illi, qui non uiderant ferientem, ictus tamen sonitum
                        audirent. At uero ipsum, qui percussus fuerat, tanta patientia usum, ut non
                        mutiret, non tristitiam fronte pręferret, non uultum demitteret, non colorem
                        saltem mutaret. Omnes tantam adolescentis constantiam admirati, tandem
                        didicerunt abbatem quoque patientię illius conscium id ex industria, non ex
                        culpę castigatione egisse, ut scilicet ipsa patientię uirtus cęteris, quibus
                        adhuc incognita erat, exemplo foret. O inuicti animi iuuenem! Percussus in
                        maxilla ita stetit, ut prębere uideretur et alteram ac dicere: <q>Posui
                            faciem meam ut petram durissimam, et scio, quoniam non confundar.</q>
               </p>
               <p> Idem Cassianus Pafnutii quoque presbyteri, impubis adhuc, patientiam
                        commemorat dicens: Quod cum inter fratres Scythioticę solitudinis persancte
                        uersaretur, quidam inuidię stimulis agitatus excogitauit, quemadmodum illum
                        delicti insimularet. Et captata occasione, dum Dominico die Pafnutius cum
                        cęteris ad ecclesiam conuenisset, cęllam eius clanculo adiens, codicem suum
                        inibi absconditum reliquit. Cumque mox et ipse ecclesiam esset ingressus,
                            <pb n="3-396"/> precatione solenni peracta questus est codicem sibi esse
                        furto ablatum. Nouum erat id criminis inter eos audire. Et cunctis
                        mirantibus ipse, qui detulerat, petiit, nequis ante ab ecclesia discederet
                        quam missis fidelibus uiris cęllulę singulorum excuterentur. Missi seniores
                        codicem, ubi suppositus fuerat, inter palmeas Pafnutii fiscellas inuentum
                        referunt. Diu attonitus hoc audito stetit Pafnutius neque ausus est negare,
                        quod tam aperto affirmabatur indicio, et ut sibi poenam, qua satisfaceret,
                        imponerent, rogauit. Inde uero egressus per duas hebdomadas ieiuniis ac
                        fletu sese afflixit nec interim ad communionem accedere pręsumpsit, sed
                        tandem in limine ecclesię coram prostratus ueniam petiit, cum innocens
                        esset. Tunc demum Dei iudicio factum est, ut eius ignominię autor demone
                        arreptus nequitiam suam ac dolos confitendo proderet. Qui cum diu multumque
                        uexatus a sanctissimis uiris curari nequiuisset, postremo ipsius Pafnutii
                        oratione curatus est. Sicque mitis ac modestus adolescens iam labefactatam
                        honestatis et sanctimonię famam patientia sua reparauit, pietate auxit, dum
                        et inculpatus tolerat et offensus miseretur.</p>
               <p>Sed nequis ab ingratis saltem per impatientiam subtrahenda esse beneficia
                        existimet, Eulogius, presbyter Alexandrinus, leprosum quendam domi susceptum
                        iam per annos quindecim benignius, quam dici potest, aluerat. Et tandem pro
                        tanto pietatis officio conuitia excipiens et ab eo, cui pro amore Christi,
                        contempto contagiosi morbi periculo, suis ipse manibus ministrabat,
                        contumeliis assidue affectus iam, quid ageret, nesciebat. Antonium ergo
                        abbatem consuluit, utrum illum dimittere deberet, a quo talia patiebatur.
                        Vtrique consultum est, modicum adhuc sustinerent, donec alter sicut pietatis
                        ita et patientię meritum impleret, alter ingratitudinis uitium emendaret, ne
                        grauiorem animi quam corporis lepram incurreret. Itaque, cum admoniti
                        tranquillius manere simul coepissent, Eulogius dies quadraginta superuixit,
                        leprosus die tertio post eum obiit. Pius ergo ac patiens Eulogius consilio
                        saniore usus geminę tandem uirtutis diademate meruit coronari. Quod
                        nequaquam meruisset, si illum, quem languentem <pb n="3-397"/>
                        misericorditer acceperat, ingratum impatienter repulisset. Iunxit patientiam
                        pietati, et duplum adeptus est felicitatis pręmium.</p>
               <p>Alexius quoque, patritius Romanus, sicuti uoluntarię paupertatis perpetuus
                        obseruator ita ad tolerandas iniurias patientię extitit assiduus cultor.
                        Mendicus, ut Christum lucraretur, sponte factus, cum in Syria diu de
                        elemosinis uixisset, Romam rediit et in paterna domo pro inope susceptus non
                        se prodidit neque de aliquo conquestus est. Rideri, uerberari, foeda
                        colluuione perfundi a mancipiis patienter sustinuit, ut Christum suum, cuius
                        paupertatem secutus fuerat, tolerantię quoque humilitate exprimeret. Quis
                        autem esset qualiterque uixisset, diuinitus tandem reuelatum est, tunc
                        scilicet, cum e uita discederet, ne tantę patientię exemplum ignorata
                        generis claritate in obscuro foret. Neque enim satis magnum erat, si et
                        ipse, ut uidebatur, seruilis conditionis fuisse crederetur. Maximum uero
                        fuit et omni admiratione dignum: filium familias, patre consulari natum, ita
                        se domesticis submisisse seruis, ut illis omnibus magis infimus appareret.</p>
               <p>Florentius, Nursię prouincię solitarius, in illos, qui sibi ursum bestiam
                        interemerant, inuidentes, quod syluestre animal homini seruiret, dixisse
                        fertur sperare se in eos Deo ulciscente commissum luituros. Inde ergo ursinę
                        cędis rei repentino leprę morbo confecti, paucos post dies uersis in saniem
                        corporibus contabuere. Tunc, qui ursi necem doluerat, horum inopinatam
                        mortem moerore ac lachrymis inconsolabiliter prosequi coepit, seipsum
                        reprehendens, quod pius in beluam, impius in proximum fuerit, quod illi
                        ursum, illos ipse peremerit, quos ita ac seipsum diligere debuerat. Postremo
                        intantum eum poenituit uerba uindictę protulisse, ut, si fieri posset, sua
                        morte illorum, qui consumpti fuerant, uitam redempturus uideretur. Itaque
                        semper flebat, fletu ipso ostendens ne mentionem quidem uindictę esse
                        faciendam. Nos ergo, cum lęsi fuerimus, linguam quoque a maledicto
                        coerceamus, quando uox paulo acerbior aduersum iniurię autores emissa hinc
                        Dei seruo tantę inquietudini tantoque angori fuit.</p>
               <pb n="3-398"/>
               <p>Ob hoc sane Paulus cognomento Simplex uxorem suam cum adultero deprehendens,
                        ne tantam iniuriam ulcisci cogeretur, statim auersus abiit, domo excessit et
                        se monachum fecit magnique Antonii dignus euasit discipulus. Denique manus
                        illas, quas a uindicanda ignominia continuerat, ad Deum porrigens, nihil
                        petiit, quod non impetrauit, maximeque in faciendis miraculis insignis fuit.</p>
               <p>Macharium uero Alexandrinum, Scythioticę solitudinis cultorem, tradunt, dum
                        culicis ictu percitus palmę percussione illam corpori allisisset
                        extinxissetque, mox facti poenituisse atque afflixisse se, ita ut sex menses
                        nudus per eremi loca deambulans ultro culicum morsibus se exposuerit
                        tuleritque multarum iniuriam, qui unius non pertulerat. Vsque adeo igitur
                        sanctissimi uiri omne prorsus uindictę horrebant genus, ut a bestiis, nedum
                        a hominibus offensi, perpeti quam ulcisci satius putarent, illud semper
                        animo uersantes: <q>Mihi uindictam, et ego retribuam, dicitDominus. </q>
               </p>
               <p>Vnde Cassianus de sene quodam Christiano hac patientię uirtute prędito
                        testatur: Cum apud Alexandriam infidelium turba constipatus maledictis
                        impulsibusque agitaretur et ab eo quęrerent, quid unquam miraculi fecisset
                        Deus eius Christus, ipsum respondisse: ut iis, quas infertis, atque
                        maioribus non mouear neque offendar iniuriis. Recte id quidem. Neque enim
                        uentorum flatu concuti aut fluminum illisu euerti potest domus, quę supra
                        petram fundata est. Petra autem est Christus. Denique, <q>qui confidit in
                            Domino, sicut mons Syon, non commouetur in ęternum, </q>in
                        persecutionibus gloriatur, in aduersis gaudet, in omnibus Deo gratias agit
                        et illi soli penitus inherens, offensas non sentit improborum.</p>
               <p>Idem autor Mutii abbatis patientiam scriptis commendans ait: Cum suscepto
                        religionis uoto filium quoque paruulum secum ad coenobium adduxisset, de
                        industria puer male a fratribus accipiebatur, coram patre subinde cęsus ac
                        sępe per capillos tractus, ob hoc solum, ut patris in eo constantię
                        periculum facerent. Ille ergo neque fratrum uerberatione neque unici filii
                        iugibus pene lachrymis <pb n="3-399"/> moueri poterat, ut uultu saltem
                        tristitiam pręferret. Quin potius gaudebat eum quoque, quem genuerat,
                        quotidianis castigationibus ad patientiam erudiri. Itaque nunquam, cur sic
                        dure attereretur, quęsiuit, nunquam ad flentem respexit. Nesciebat se eius
                        patrem, quem dedicauerat Deo. Ad hęc etiam, ut alibi diximus, in proximum
                        flumen illum proiicere iussus, prompte uoluit obedire, nihil non faciendum
                        ratus, quod ab abbate esset iniunctum. Igitur post probatam primo
                        tolerationis, deinde obedientię uirtutem senior coenobii ipsum cunctis
                        pręponens sibi successorem reliquit pręposuitque omnibus, qui omnium
                        patientissimus obsequentissimusque fuerat habitus.</p>
               <p>Prosequamur modo infirmioris quoque sexus in perferendis iniuriis
                        ęquanimitatem.</p>
               <p>Sarra, Raguelis filia, ab ancillis probro petita, quod interfectrix esset
                        uirorum, non ad uindicandam ignominiam animum applicuit, sed ad Deum preces
                        porrexit, ut, sicut crimine se carere nosset, ita infamia liberam faceret.
                        Inde illa, quę iam septem maritis orbata fuerat, in octaui Tobię thalamo
                        feliciter conquieuit multoque inter se rerum successu diu lętati sunt.
                        Tantum profuit non uindicasse contumeliam, sed pro abolenda orasse.</p>
               <p>Cananeam mulierem in Euangelio patientia uoti compotem fecit. Cum
                        repelleretur, non indignabatur, et canibus comparata, magis se submisit.
                        Quod ergo confidenter petierat, efficaciter obtinuit, dum contempta atque
                        despecta mitis modestique animi constantiam non dereliquit.</p>
               <p>Euphrasia uirgo (cuius sępe mentionem fecimus) coram illa, a qua contumeliam
                        indigne acceperat, ad genua procidens, ueluti quę offendisset, ueniam
                        petiit. Abbatisę quoque in illam animaduertere uolenti, ut missam faceret,
                        supplicauit, nihil ei mali referre cupiens, a qua passa iniuriam fuerat, ut
                        patientię remunerationem a Deo sperare posset.</p>
               <p>Et Paula Gracchorum stirpe nobilis, sed nobilior uitę humilitate, cum ne ipsa
                        quidem, quę omnia contempserat propter Christum, morsu hominum carere
                        posset, nihil <pb n="3-400"/> quicquam moleste ferebat. Cumque audisset se
                        quorundam iudicio stultam ac mentis emotę reputari: <q>Theatrum </q>- inquit
                        - <q>facti sumus mundo et angelis et hominibus; nos stulti propter Christum,
                            sed stultum Dei sapientius est hominibus.</q>
               </p>
               <p>Elizabeth, Pannonum regis filia, postquam amisso uiro distractisque fortunis
                        Deo in paupertate seruire coepisset, forte per semitam pergens hinc inde
                        lacunosis silicibus uoraginosam notę cuidam foeminę, et in quam non pauca
                        quondam beneficia contulerat, facta est obuiam. Quę contemptim admodum
                        superbeque occurrens ipsam, quam antea coluerat obseruaratque, tunc per
                        iniuriam aduerso impulsam latere euertit in lutum atque pręteriit. Multo
                        ergo deturpata coeno Christi ancilla nihil indignationis prę se tulit, sed
                        tacita tantum subrisit, gaudens se ab hominibus despici, ut placeret Deo.</p>
               <p>Quamobrem quędam ultro etiam quęsiere, ubi huiuscemodi patientię uirtutem
                        exercerent. Sicuti illa nobilis Alexandrię matrona, quę (ut tradidit
                        Cassianus) Athanasium episcopum adiens petiit sibi dari unam ex uiduis, quę
                        Ecclesię impensis alebantur, cui ipsa benefacere posset. Cęterum, cum
                        petenti optima concessa esset, queri deinde coepit non ex animi sui
                        sententia uiduam sibi datam. Ea igitur restituta deterrimam omnium accepit.
                        Et dum illi benigne humaniterque deseruiret, nihil ab ea nisi contumelias
                        maledictaque referebat, uerbera quoque interdum excipiens, nequid ad
                        exercendam animi tolerationem deesset. Inde lęta gratias egit Athanasio,
                        quod eam tandem sibi delegisset contubernalem, cui pro malo bonum, pro
                        iniuria beneficium reddere assuesceret. Nam se ab illa priore, quoniam mitis
                        et mansueti ingenii erat, officiis fuisse superatam. Sancta ergo ac prudens
                        foemina eam sibi consciuerat sociam, quam non tantum liberaliter alendo
                        pietatis meritum consequi posset, sed etiam constanter perferendo patientię
                        adipisci mercedem. Quota quęque est, quę talem non abdicasset filiam, qualem
                        illa alienam adoptauit, quę cum tali manens se perditum iri non timeret,
                        qualem ista, ut huberiorem beatitudinem promereri posset, elegit?</p>
               <pb n="3-401"/>
               <p>Pręter hęc iam dicta exempla operęprecium est pręceptorum quoque idem
                        iubentium meminisse, ut, quod recte ac sapienter factum credimus, auidius
                        imitemur. Scriptum in Leuitico est: <q>Non quęras ultionem nec memor eris
                            iniurię ciuium tuorum. </q>Et in Prouerbiis: <q>Qui dissimulat iniuriam,
                            callidus est. Vir iracundus prouocat rixas; qui patiens est, mitigat
                            suscitatas. Melior est patiens uiro forti, et qui dominatur animo suo,
                            expugnatore urbium. Ne dicas: Reddam malum pro malo. Expecta Dominum, et
                            liberabit te. </q>In Ecclesiaste quoque dicitur: <q>Cunctis sermonibus,
                            qui dicuntur, ne accomodes cor tuum, ne forte audias seruum tuum
                            maledicentem tibi. Scit enim conscientia tua, quia et tu crebro
                            maledixisti aliis. </q>Et in Ecclesiastico: <q>Humilia ualde spiritum
                            tuum, quoniam uindicta carnis impii ignis et uermis. Qui uindicari uult,
                            a Domino inueniet uindictam, et peccata illius seruans seruabit. Ne
                            respondeas stulto iuxta stultitiam suam, ne efficiaris ei similis.
                        </q>Tale est et illud Prophetę in Psalmis: <q>Dixi: Custodiam uias meas, ut
                            non delinquam in lingua mea. Posui ori meo custodiam, cum consisteret
                            peccator aduersum me. Obmutui et humiliatus sum. </q>Quod unde assecutus
                        fuerit, alibi confitetur et ait: <q>Super inimicos meos prudentem me fecisti
                            mandato tuo, quia in ęternum mihi est. Pax multa diligentibus legem
                            tuam, et non est illis scandalum. </q>Ac se demum talem ostendens:
                            <q>Cum iis — </q>inquit — <q>qui oderunt pacem, eram pacificus; cum
                            loquebar illis, impugnabant me gratis. </q>In Euangelio quoque clamat
                        Dominus: <q>Beati mites, quoniam ipsi possidebunt terram. Beati pacifici,
                            quoniam filii Dei uocabuntur. Beati, qui persecutionem patiuntur propter
                            iustitiam, quoniam ipsorum est regnum cęlorum. Beati estis, cum
                            maledixerint uobis homines et persecuti uos fuerint et dixerint omne
                            malum aduersum uos mentientes propter me. Gaudete et exultate, quoniam
                            merces uestra copiosa est in cęlis. </q>Profecto, talia ac tanta
                        patientię pręmia quisquis digne perpenderit, facile contemnet omnia,
                        gaudebit in persecutionibus et contumelias ducet pro deliciis. Et, si idem
                        mala etiam, quę iracundis et impatientibus proposita sunt, consyderauerit,
                        tanto remissius iniurias <pb n="3-402"/> perferet, quanto maiore in periculo
                        se intelliget constitutum cum pręmii amittendi tum subeundi supplicii.
                            <q>Omnis </q>- inquit - <q>qui irascitur fratri suo, reus erit iudicio.
                            Qui autem dixerit fratri suo: Racha, reus erit concilio. Qui autem
                            dixerit: Fatue, reus erit gehennę ignis. </q>Quod si is, qui tantum
                        uerbo offenderit, ad gehennam destinandus sit, quanto magis, qui referendo
                        iniuriam facto atque opere lęserit? Ideo nempe Paulus apostolus ad Romanes
                        scribens: <q>Benedicite </q>- inquit - <q>persequentibus uos, benedicite et
                            nolite maledicere, nulli malum pro malo reddentes. Sed si esurierit
                            inimicus tuus, ciba illum, si sitit, potum da illi. Noli uinci a malo,
                            sed uince in bono malum!</q>Idem suo exemplo Corinthios ad patientiam
                        informans atque instruens ait: <q>Maledicimur, et benedicimus; persecutionem
                            patimur, et sus-tinemus; blasphemamur, et obsecramus. Tanquam purgamenta
                            huius mundi facti sumus, omnium peripsema usque adhuc. </q>Ad hanc
                        eandem uirtutem capessendam Thessalonicenses inuitat dicens: <q>Patientes
                            estote ad omnes et uidete, nequis malum pro malo alicui reddat, sed
                            semper, quod bonum est, sectamini inuicem et in omnes. </q>Ac nequis
                        aduersantium molestiis carere se glorietur, ad Timotheum inquit: <q>Omnes,
                            qui pie uolunt uiuere in Christo Iesu, persecutionem patientur. </q>Ex
                        quo potius timendum est illis, ne non satis religiose uiuant, quos nemo
                        neque persequitur neque aliquando persecutus est. Quamobrem idem scribens ad
                        Hebreos protestatur et ait: <q>Patientia uobis necessaria est, ut uoluntatem
                            Dei facientes reportetis promissionem. </q>Sic ipsum et in Actis legimus
                        docentem: <q>Quoniam per multas tribulationes oportet nos intrare in regnum
                            Dei. </q>Proinde Petrus quoque improborum in nos maliciam non
                        tribulationem, sed gratiam appellat dicens: <q>Hęc est enim gratia, si
                            propter Dei conscientiam sustinet quis tristitias patiens iniuste. Quę
                            enim est gratia, si peccantes et colaphizati suffertis? Sed si
                            benefacientes patienter sustinetis, hęc est gratia apud Deum. Et, si
                            exprobrabimini in nomine Christi, beati eritis.</q>
               </p>
               <p>Satis multa de toleratione iniurię. Nunc ad illam, quę dispendii et iacturę
                        est, accedamus.</p>
            </div>
            <pb n="3-403"/>
            <div type="caput" n="3">
               <head>Caput <num value="3">III</num> / DE PATIENTIA DAMNI</head>
               <p>Rerum iacturam fortiter feremus, si nihil accidere absque diuino nutu posse
                        crediderimus. Cum autem ita Dei uoluntas fuerit, quis est, qui resistat ei?
                        Si peccauimus, uult, ut castigati ad <corr>poenitentiam</corr> 
                        conuertamur; si non peccauimus, ut sustinendo humilitate proficiamus. Non
                        est ibi querelę locus, ubi exercendę occasio datur uirtutis.</p>
               <p>Iob inter omnes Orientales magnus (ut scribitur) pecori utique copia et
                        seruorum familięque nobilitate. At uero his repente amissis, non solum inter
                        Orientales, sed etiam Occidentales magnus fuit. Patientia eius in aduersis
                        ubique terrarum prędicatur atque extolitur. Dum autem prosperitatibus
                        frueretur, in patria tantum notus erat. O uere magnum et omnibus seculis
                        memorandum uirum, cum die uno tot opibus, tot seruis, tot liberis orbatum se
                        cognouisset, corruens in terram Deum adorauit. Et: <q>Nudus egressus sum
                        </q>- inquit - <q>de utero matris meę; nudus illuc reuertar. Dominus dedit,
                            Dominus abstulit. Sicut Domino placuit, ita factum est. Sit nomen Domini
                            benedictum! </q>In omnibus his non peccauit Iob labiis suis neque
                        stultum quid contra Deum locutus est. Quia certe uel labiis peccare Deo
                        maius damnum maioremque miseriam esse existimauit quam cuncta, quę habuit,
                        simul amittere.</p>
               <p>Ezechias, cum omnes diuitias suas nimis iactanter ostentasset legatis regis
                        Babyloniorum, omnes pariter Babylonem Deo puniente transferendas audiuit.
                        Cum ergo tantam iacturam se facturum didicisset, non est turbatus. Sed quia
                        peccauerat, libenter et peccati poenam admisit dicens: <q>Bonus sermo
                            Domini, quem locutus est. Sit tantum pax et ueritas in diebus meis.
                        </q>Qua patientię humilitate <pb n="3-404"/> meruit, ut illa regię gazę
                        direptio ad successores suos Ioachin<ref target="#d3e8067"/>
                  <note xml:id="d3e8067" ana="editor" resp="BG">*corr. ex <q>Ioachim</q>
                  </note> et
                        Sedechiam usque differretur, quando etiam populus ipse ob delicta ductus est
                        in captiuitatem. Non sensit damnum, qui eo se dignum confessus animum statim
                        ad sustinendum parauit. Qui uero sępe aduersa passi uitam corrigere
                        neglexerant, amissis tandem omnibus iugum quoque tulere seruitutis. Et qui
                        leuiora male tolerauerant, grauiora ferre compulsi sunt.</p>
               <p>Sic in Euangelio Geraseni illi porcorum damnum pluris facientes quam
                        beneficium, quo homines, et quidem ciues ipsorum a demonum lęsione liberati
                        fuerant, rogauerunt Iesum, ut inde a finibus suis discederet. Et discessit.
                        Indigni quippe erant pręsentia ipsa Saluatoris, qui sua magis quam se
                        saluari concupiscebant.</p>
               <p>At contra sanctissimi apostoli cęterique discipuli, ut soli Christo
                        adhererent, omnia, quę habebant, constanti errectoque animo reliquerunt.
                        Neque Mattheus pecuniosum teloneum dimittere distulit neque Zacheus dimidium
                        bonorum dare pauperibus et iis, quibus imposuerat, reddere quadruplum
                        tardauit, quia multo plus lucri se in uno Iesu facturos confidebant quam in
                        omnium quęstu, quę ubique sunt diuitiarum atque opum. Quod si a posteris
                        quoque nisi in paupertate Christo fideliter seruiri non potuit, cur nos
                        dolebimus aliquo rei familiaris detrimento, ob quod ad Dei cultum efficimur
                        aptiores? Ad quem quisquis conuertitur, fragilium bonorum amissionibus non
                        mouetur, dicente Scriptura: <q>Non contristabit iustum, quicquid ei
                            acciderit.</q>
               </p>
               <p>Porro ipse etiam Dominus ad seruandam huiusmodi patientiam nos compellit
                        dicens: <q>Ab eo, qui aufert tibi uestimentum, etiam tunicam noli prohibere,
                            et qui aufert, quę tua sunt, ne repetas. </q>Noli prohibere, inquit, ne
                        scilicet prohibendo magis irrites raptorem et illum ad necem tui accendas,
                        cui, ne rem auferat, obsistis, atque idem et tibi ingentioris damni et illi
                        grauioris peccati causa fias. Iccirco <pb n="3-405"/> etiam ablata postea
                        repeti Dominus uetat, ut potius patientia sustinendi uiolentum usurpatorem
                        ad miserandum prouoces quam ulla repetendi molestia ad iram. Talis pręcepti
                        ratio magis elucebit additis eorum exemplis, qui illud, cum casus tulit,
                        obseruarunt.</p>
               <p>Igitur Fundensis monasterii prępositus Libertinus, uiam pergens, forte
                        incidit in quosdam equites Gothos. Cumque equum sibi, quo uehebatur,
                        abstulissent, etiam flagellum eis porrigere coepit: Tollite et hoc -
                        inquiens - quod uobis ad agendum iumentum usui erit. Illi uero abeuntes, cum
                        ad Vulturnum peruenissent, nulla ui equos, ut fluminis uada intrarent,
                        cogere potuerunt. Et memores iniurię, quam Dei seruo intulerant, regressi
                        sunt, ut equum suum sibi restituerent. Sed cum ipse omnino abnueret recipere
                        ac diceret eo sibi opus non esse, inuitum superimposuere et protinus
                        remeantes locum, ubi prius substiterant, recto cursu pertransierunt. Quia
                        ergo Libertinus non modo non repetere ablata, sed nec recipere restituta
                        uolebat, recipere meruit uel inuitus.</p>
               <p>Eundem monasterii monachus, cui excolendi hortos cura erat, cernens in eo
                        holera partim pedibus conculcata, partim sublata furto, et reperto aditu,
                        quo fur ingredi consueuerat, serpenti pręcepit, ut illum custodiret nec inde
                        nisi iussus decederet. Proh pudor! Irrationale animal seruo Dei obediuit,
                        homo damnum irrogari non dubitauit. Fur ergo reuersus, cum serpentem
                        conspexisset, prę timore se retro ferre uoluit, et pede uepribus implicate
                        pronus pependit, donec ab ipso holitore superueniente expeditus fuit. Tum ab
                        eodem amice admonitus est, ne ultra furto tolleret, quod ipse petenti
                        gratuito concessurus esset. Itaque non holerum damno monachus angebatur, sed
                        furantis peccato, quippe qui illi sic deprehenso nihil denegaturum, quod
                        poposcisset, dixit et iam poenas pro delicto soluenti, dum per pedes
                        penderet, incunctanter succurrit.</p>
               <p>Isaac quoque, apud Spoletanam urbem solitarius, per spiritum pręsciens fures
                        ad hortum suum uenturos, sarcula et rastros ibi apposuit. Atque illi, cum
                        noctu hortum <pb n="3-406"/> ingressi fuissent, instrumentis protinus
                        arreptis usque mane nihil aliud agere potuerunt quam terram uertere et
                        herbas infructuosas conuellere, donec Isaac adueniens eis prandium attulit
                        pro opera, insuper exhortans, ut a furto abstinerent; semper enim, quicquid
                        eis opus esset, se libenter indulturum. Et tunc primum omnis generis
                        holeribus oneratos amice dimisit. Itaque, et cum abesset, a flagitio illos
                        cohibuit, et cum adesset, rebus donauit, maius damnum reputans proximi
                        peccatum quam sui hortuli, quo uitam sustentabat, uastationem.</p>
               <p>In Valerię prouincię partibus cuiusdam monasterii greges in proximo
                        stabulabantur. Fur noctu eo accedens, ueruece sublato, cum rediret, quia per
                        coemiterium transitus erat, super sepulchrum, ubi illis diebus sanctus
                        quidam conditus fuerat, fixis uestigiis hesit et neque progredi neque
                        regredi potuit nec predam, quam tenebat, dimittere, donec facto iam die a
                        monachis deprehensus, peccatum confitens, ueniam poposcit. Illisque
                        orantibus, dimisso ueruece, abeundi facultatem impetrauit. Sacerdos ergo
                        ostendit grauem culpam esse furtum, reum uium ipse mortuus mirabiliter
                        retinendo. Monachi ostenderunt nihil se turbari damno, pro illo deprecando,
                        qui damnum inferre uenerat.</p>
               <p>Talis et in Stephano, uenerabili apud Reatinam ciuitatem patre, patientię
                        uirtus enituit. Qui cum ex agello (quem unicum habebat) messem ad aream
                        congessisset et quidam bonorum persecutor igne supposito ipsam incendisset,
                        accurrenti discipulo ac succlamanti: Vę, uę, pater Stephane, quid tibi
                        accidit? Immo uę illi - inquit - fili, per quem accidit. Nam mihi nihil
                        accidit mali. Etenim nihil omnino malum esse arbitrabatur pręter peccatum.
                        Itaque illi, qui damnum intulerat, indoluit, non sibi, qui passus fuerat;
                        cum pręsertim nihil aliud ad uictum ei superesset, nisi quod a Domino
                        nunquam se desertum iri confideret.</p>
               <p>Medardus, presbyter Torniaci, Gallię oppidi, uineę suę uastatorem uuas
                        collectas exportare frustra conatum, cum deprehendisset, absoluit dimisitque
                        illęsum. Alium mella <pb n="3-407"/> ex alueariis suppilantem, sed apum
                        aculeis ita affectum, ut inde se mouere non posset, recepto furto poena
                        liberauit. Quidam etiam milites, qui uicum eius Solemniacum depredauerant,
                        loco pedem efferre, nisi preda omni reddita, non ualuerunt. Suarii item
                        illius porcorum gregem procul abigere molientes, cum nocte tota iter
                        fecissent, mane ibidem, unde recesserant, inuenti sunt. Et ipse peccatum
                        confitentibus ignouit. Quia ergo semper in eos, qui se incommodo aliquo
                        afficere tentauerant, mitis et clemens extiterat, ab omni prorsus incommodo
                        tutatus est illum Deus et eundem episcopum primo Nouiensem, deinde
                        Torniacensem fecit, super multa constituens, quia super pauca fidelem fuisse
                        nouerat.</p>
               <p>Odo, Cluniacensis coenobii pater, ei, qui equum suum noctu abegerat et in eo
                        sedens die lucescente comprehensus fuerat, cum nec desilire interim nec
                        discedere quiuisset, ueniam petenti indulsit atque insuper nummos quinque
                        dari iussit, gaudens utique, non quia equum recepisset, sed quod equi
                        raptorem ad poenitentiam conuersum cernebat et iam ab eo Deum timeri, qui
                        prius contemnere consuesset.</p>
               <p>Diuus quoque Hieronymus illos, qui asellum monasterii furtim abduxerant et
                        inuiti rursum restituerant, cum ueniam rogatum aduenissent, dimissa offensa
                        conuiuio excepit et admonitos, ut suis rebus contenti aliena non appeterent,
                        multa cum benedictione dimisit. At illi, quod ab eo, quem lęserant, tam
                        benigne accepti fuissent, quotannis monasterio eius non paruam olei copiam
                        missitarunt, ut iam non solum alieni auidi non essent, sed etiam sua
                        largirentur.</p>
               <p>Elducus, in partibus Britannię abbas, Paulo discipulo segetis iam
                        maturescentis delegarat custodiam. Quo obdormiente graculorum agmen eo
                        delapsum depascere agrum coepit. Et ille eorum strepitu experrectus, eisdem
                        in nomine Domini, ne auolarent, pręcepit. Omnes ergo non secus atque
                        quadrupedes ante se agens ad monasterium usque compulit et admirante atque
                        interrogante abbate, quid hoc sibi uellet, frumenti se uastatores ad illum
                            <pb n="3-408"/> adduxisse, ut pro culpa punirentur, respondit. Sed
                        Elducus nihil de iactura dolens, illęsas aues protinus dimitti iussit.
                        Discipulus itaque soliciti custodis functus est officio. Abbas uero
                        patientię prębuit exemplum, etiam alitibus parcens, quę se damno affecerant.</p>
               <p>Idem animus in condonando Mamertini, apud Antisiodorum monasterii sancti
                        Germani abbatis, fuit. Qui ursum ad rapiendas oues uentitantem, cum in
                        laqueos, quos monachi tetenderant, incidisset, miseratus exoluit ac dimisit,
                        tantum iubens, ne ultra sibi suisque damno esset. Si ergo sanctissimi uiri
                        bestiis quoque, a quibus rerum suarum deductionem factam nouerant,
                        ignoscendum duxerunt, quomodo nos non ignoscemus hominibus?</p>
               <p>Eustachius Romanus aduersis casibus in uita multum conflictatus et semper
                        superior, ita ut non immerito post beatum Iob alterum patientię dicatur
                        exemplar, amissis fortunis, seruis, uxore, liberis Christum suum (cuius
                        fidem miraculo edoctus acceperat) nunquam dimisit. Qua animi constantia
                        meruit post annos aliquot dure miserabiliterque peractos recuperare, quę
                        amiserat, uxorem scilicet olim a pyratis auectam, duos filios, alterum a
                        leone, alterum a lupo raptos; utrunque enim pastores illo inscio feris
                        erripuerant atque a pueritia ad adultam usque ętatem educauerant. Demum
                        ipsam, quam apud Traianum habuerat, militię dignitatem rursum recepit. Sed
                        maius his omnibus postremo sub Hadriano assecutus est: cum coniuge simul ac
                        liberis martyrii coronam, ut, quos pręter spem uiuos in terris reperisse
                        lętabatur, cum eisdem etiam uiueret in cęlo.</p>
               <p>Bernardus, Clareuallensis abbas, cum ducenta argenti pondo sibi ad impensas
                        construendi monasterii missa, a grassatoribus intercepta fuisse audisset,
                        gratias Deo egisse dicitur, quod magno se onere leuasset. Tam ergo modice
                        tulit argenti amissionem, ut eo grauari se putaret, si non amisisset.</p>
               <p>Quantum autem mali metuendum sit iis, quos peruersa uulgi opinio putat
                        felices, quia opibus affluunt, illo exemplo discimus, quo traditum est
                        Ambrosium episcopum, <pb n="3-409"/> cum apud diuitem quendam hospitandi
                        gratia diuertisset et ille se nihil unquam in uita aduersi passum iactaret,
                        e uestigio cum suis recessisse dixisseque ideo se fugere, ne una cum homine
                        perpetuis prosperitatibus uso simul pereat. Haud ita procul excesserant, et
                        respicientes uident ędes illas cum omnibus, qui ibi erant, terrę hiatu iam
                        absorptas. Quam ergo melius agitur cum iis, qui identidem seculi huius
                        premuntur angustiis, ut illic felicitatem quęrant, ubi casus timeri non
                        possit!</p>
               <p> Quanto igitur felicior - ut foeminarum quoque in calamitate patientiam
                        explicemus - Othilia uirgo! Hęc apud Bauariam cęca nata fuerat; paternas
                        deinde uix effugerat manus, qui eo processerat insanię, ut propter ipsum
                        corporis uitium ei necem intentaret. Illa uero in omnibus, quas patiebatur,
                        angustiis Deo gratias agens meruit tandem et uisum recipere et in gratiam
                        redire patris, et quod his pręstabilius beatiusque est, in sanctarum
                        uirginum numero</p>
               <p>computari.</p>
               <p>Elizabeth uidua, regia stirpe et Thuringię principis coniugio nobilis,
                        defuncto uiro propinquis eius tetrarchiam occupantibus, cum paruulis liberis
                        eiecta, inops, egens, uaga, erumnis omnibus obruta, ab iis quoque, in quos
                        olim beneficia contulerat, contempta, ita omnia constanti animo sustinuit,
                        ut ad patrem regem in Pannoniam, cum accersiretur, redire nollet, ne
                        patientiam et humilitatem, quam in miseriis inuenerat, inter regales
                        delicias amitteret, unamquanque animi uirtutem thesauris omnibus habens
                        chariorem. Nos quoque talibus instructi exemplis iacturam omnem pręsentium
                        bonorum fortiter constanterque feramus, ut huiusce perlationis merito ad
                        illa tandem uera et ęterna bona possimus peruenire.</p>
            </div>
            <pb n="3-410"/>
            <div type="caput" n="4">
               <head>Caput IV / DE PATIENTIA AEGROTATIONIS</head>
               <p>Aduersas etiam ualitudines, quoties in has inciderimus, ęquo animo ferre
                        uirtutis lucrum erit. Languente enim corpore animi uigor in contemnendis
                        uoluptatibus roboratur, iuxta illud Apostoli dictum: <q>Cum infirmor, tunc
                            fortior sum. </q>Quod si corporeę infirmitati quicquam inesset mali,
                        hanc sanctis suis Deus contingere non permitteret. Permittit autem, ut
                        efficiat sanctiores.</p>
               <p>Isaac itaque ab illo benedictus et, dum inter alienigenas non sine magno uitę
                        discrimine peregrinaretur, semper protectus, cum senuisset, oculis captus
                        est, intantum ut ne oculis quidem, quos genuerat, dignosceret. Et bene hoc
                        cessit illi, quoniam per cęcitatis errorem ad posteritatis suę felicitatem a
                        Deo promissam peruenit. Dilexerat Esau, sed benedixit Iacob. Et cum se
                        deceptum resciuisset, non irritam fecit benedictionem, quia iam prophetię
                        spiritu repletus uidere mente coeperat, quę oculis perspici nequeunt,
                        futurorum arcana. Illumque dominum constituit fratrum suorum, cuius
                        propaginem in Christo claudendam cognouit.</p>
               <p> Iacob quoque, cum et ipse corpore ęgroto uisuque per ętatem caligante nihil
                        ferme cerneret, uidit tamen, quem ex duobus filiis filii sui Ioseph alteri
                        pręferret. Vtrique enim benedicturus cancellatis brachiis dexteram capiti
                        eius imposuit, qui sinistrę adstiterat. Ei uero, qui dexterę se obtulerat,
                        porrexit leuam. Lippientibus oculis prospexit, quod prospicere non potuit,
                        qui habebat sanos. Nempe Ioseph dexteram eius apprehensam super Manassen <pb n="3-411"/> transferre frustra conatus, ab eodem audiuit, quia Ephraim
                            Manasse<ref target="#d3e8152"/>
                  <note xml:id="d3e8152" ana="editor" resp="BG">*corr. ex <q>Manassen</q>
                  </note> maior erit, licet Manasses
                        natu prior esset. Idem Iacob suis postremo filiis conuocatis certissimo
                        euentu prędixit, quę singulis olim euentura erant, ut intelligas oculorum
                        hebetudinem spiritus acumini nihil officere. Neque enim, qui mundis oculis,
                        sed qui mundo corde sunt, Deum uidebunt.</p>
               <p>Sansoni fortitudinem non minuit cęcitas multoque plures hostium occidit
                        errutis oculis quam ante integris occiderat. Tu quoque, quem corporis uisus
                        destituit, mentis fortitudinem excita, bono animo esto; iam securior
                        irruentes in te uitiorum cuneos excipies clausis obturatisque fenestris, per
                        quas mors ingredi ad animam solet.</p>
               <p>Tobię, uiro tum in Deum pietate, tum solicitudine in pauperes claro, dum
                        resupinatus obdormisset, stercus de nidulo hirundinum cadens oculos
                        excęcauit. Et nihil eo contristatus dicitur, sed gratias egisse Deo
                        pristinęque religiositatis ardorem accendisse magis quam restinxisse. Ob
                        quam patientiam anno a cęcitate sua quarto uisum recipere angeli ministerio
                        meruit. Et rursum gratias Deo agens: <q>Ipse </q>- inquit - <q>castigauit
                            nos propter iniquitates nostras, et ipse saluabit nos propter
                            misericordiam suam. </q>Qui sic castigatus sic se humiliauerit, et ipse
                        uisum recipiet, non quo mundus, sed quo mundi Dominus conspicitur, uisum
                        utique mentis et spiritus.</p>
               <p>Aliam pręterea ipsius Iacob imbecillitatem hoc loco commemorabimus, ut simul
                        et patientiam ostendamus. Cum angelo luctatus et ab eo in femore tactus,
                        torpescente neruo claudicauit. Sed pedum uitium non sensit, dum mentis aciem
                        in Deum dirigit. Nusquam queritur de femore debilitato, et statim post
                        luctam uidisse se Dominum facie ad faciem gloriatur. Vnde illi nomen
                        Israhel, id est, <q>De um uidens </q>inditur. Nequaquam illud malum putauit,
                        quod se a colloquiis diuinis non arcebat. Ideo nec lamentari uoluit.</p>
               <p>Miphiboset, Ionathę filius, deleta Saulis domo solus superfuit, quia utroque
                        pede claudus non potuit interesse <pb n="3-412"/> bello, quo ceciderunt
                        fortes Israhel. Insuper auitos agros solus possedit et regis Dauid mensę
                        particeps fuit. Tantum ergo illi pedum ęgritudo contulit, ut et diutius et
                        felicius uiueret, fortasse una cum aliis occubiturus, si sanos pedes
                        habuisset. Cum ergo huiuscemodi ualitudo plus prodesse possit quam obsit,
                        ęquo animo tolerari debet, si euenerit.</p>
               <p>Sed arguet aliquis hunc ipsum Miphiboset, eo quod claudus erat, a Siba seruo
                        contemptum ludibrioque habitum, quippe qui ipso relicto fugiens falsa ad
                        regem delatione possessionum eius partem intercepit. Respondebimus multos
                        etiam, qui nunquam claudicauerant, dolis atque perfidia seruorum deperisse.
                        Itaque neque isti sua pedum imbecillitas detrimento fuit, sed nequitia
                        serui; quem fugientem fortasse peremisset, si consequi potuisset.
                        Innocentior fuit, quia ingredi nequiuit. Multo autem satius est debiles
                        pedes habere quam manus cruentas.</p>
               <p>Iob ipse non tantum pedibus aut manibus aut aliquo membrorum ęger erat, sed
                        toto prorsus corpore tabidus atque putridus et a planta pedis usque ad
                        uerticem foedissimis hulceribus confectus. Testa saniem radebat iacebatque
                        in sterquilinio, magis etiam dolendi causas habens, quod paulo ante omnem
                        substantiam (cum opulentissimus esset) una cum liberis amiserat. Nec tamen
                        cogi unquam potuit, ut saltem labiis peccaret. Vxor iacenti assidebat, non
                        quę consolaretur afflictum, sed petulantia sua grauius exasperaret. Nanque
                        tantarum impatiens erumnarum iubebat, ut iam in suam ille necem maledictis
                        Deum prouocaret. At uero Iob non ignarus longe maiorem esse miseriam Deo
                        peccare quam ista pati, in ipsam indignatus: <q>Quasi </q>- inquit - <q>una
                            de stultis mulieribus locuta es. Si bona sus cepimus de manu Domini,
                            mala quare non sustineamus? Affligens me dolore non parcat, nec
                            contradicam sermoni bus Sancti. </q>Merito igitur post tot aduersa
                        talemque patientiam duplicia dicitur recepisse, cęteris felicior futurus,
                        qui, dum uiueret, miserior existimabatur.</p>
               <p> Ezechias rex ęgrotauit usque ad mortem, sed cum orasset, factus est sibiipsi
                        superstes. Ita et tu <q>in tua infir mitate</q>- ut Ecclesiasticus inquit -
                            <q>ora Dominum et curabit <pb n="3-413"/> te. </q>Sed et hoc diligenter
                        attende, quantum interfuerit inter ęgrotantem et sanatum. Dum langueret,
                        expers delicti fuit. Mox, ut conualuit, iactantię crimen incurrit ostentans
                        alienis diuitias suas, quas ęger contempserat. Nec leuis culpa fuit, ob quam
                        illas ad alienos quoque transferendas audiuit. Nobis ergo, si meminerimus,
                        quanto ad peccandum propensiores existant, qui corpore sano sunt, minus
                        molesta erit infirmitas.</p>
               <p>Orandum autem esse pro infirmo et Dominus docuit, suspiciens in cęlum, cum
                        surdum ac mutum hominem curare uellet. Nec solum suspexit, sed etiam
                        ingemuit, ut precaturi mentem simul cum oculis ad Deum dirigere discant.
                        Paralytico, priusquam sanitatem concederet, peccata dimisit, ut, quia
                        propter peccata in morbum inciderat, submota causa cessaret effectus. Ex quo
                        sane datur intelligi ęgritudinem quandoque delicti poenam esse. Quod si per
                        poenitentiam et confessionem deletum fuerit, reliquum est, ut ęger
                        conualescat. Itaque semper curandum, ut ante animę nostrę remedia adhibeat
                        sacerdos quam corpori medicus, ut etiam, si alia de causa quam ob delictum
                        male affecti fuerimus et morbus curari nequiuerit, magis securi uitę huius
                        finem expectemus. Ne mors quidem grauis erit uitam meliorem sperantibus.
                        Morbo autem liberatis magnopere cauendum est, ne ueluti canes ad uomitum
                        reuertamur. Ait enim: <q>Ecce sanus factus es; iam noli amplius peccare, ne
                            deterius tibi aliquid contingat. </q>Aequum quippe est, ut, qui accepto
                        sanitatis beneficio rursum delinquit, grauius puniatur.</p>
               <p>Paulus post triduanam cęcitatem ita se correxit, ut de persecutore apostolus
                        fieret. Percusserat eum Dominus, ut sanaret. Et ille sanatus tantum profecit
                        uirtute, ut omnia ardua, dura, acerba, contumelię, uerberationis uitęque
                        periculi plena non inuitus subiret pro Christo, frigus, famem, gladium iuxta
                        contemnens. Et: <q>Libenter</q>- inquit - <q>gloria bor in infirmitatibus
                            meis, ut inhabitet in me uirtus Christi. </q>Et: <q>Cum infirmor, tunc
                            potens sum. </q>Et: <q>Licet is, qui foris est, noster homo corrumpatur,
                            tamen is, qui intus est, renouatur de die in diem. Id enim, quod in
                            pręsenti est <pb n="3-414"/> momentaneum et leue tribulationis nostrę,
                            supramodum in sublimitate ęternum glorię pondus operatur in nobis, non
                            conte mplantibus nobis, quę uidentur, sed quę non uidentur. Quę enim
                            uidentur, temporalia sunt, quę autem non uidentur, ęterna sunt. Scimus
                            enim, quoniam, si terrestris domus nostra huius habitationis
                            dissoluatur, quod ędificationem ex Deo habemus, domum non manufactam,
                            sed ęternam in cęlis. </q>His Apostoli documentis patientiam nostram
                        muniamus et eiusdem exemplo, quicquid euenerit, non modo constanter, uerum
                        etiam alacriter perferamus.</p>
               <p>In Vedasti, Atrebatensis episcopi, uita legimus, cum corpus eius de loco, ubi
                        olim positum fuerat, transferretur, quendam cęcum, cui Audomaro nomen fuit,
                        expetisse, ut uideret sancti ossa, et illico uisum recepisse. Deinde, cum
                        rursum orasset, ut, si ea res animę suę saluti minus conduceret, rediret
                        infirmitas, iterato oculis captum fuisse. O prudens uotum singularemque cęci
                        patientiam, qui ne tunc quidem cernendi copiam postulasset, nisi tam pii
                        desyderii causa incidisset. Ideoque sancti corpore uiso ad cęcitatem suam
                        reuerti maluit quam ad ea, quę ante cęcitatem forte se commisisse recolebat.
                        Contempsit oculos, ut innocentius uiueret, et innocentius uicturum obducti
                        denuo oculi fidem fecere.</p>
               <p>Petrus quoque, abbas Clareuallensis, quadam graui ualitudine uexatus, oculum
                        amisit et se gaudere dixit, quod e duobus inimicis alterius molestia iam
                        liber esset. Argumento est magis etiam gaudendum illis, qui utroque
                        orbantur. Et cur enim non se consolari habeant, qui ambobus carent, cum non
                        sit eis opus ad Deum clamitare cum Propheta: <q>Domine, auerte oculos meos,
                            ne uideant uanita tem! </q>Qui si illos uel auertere per se potuisset
                        uel omnino non habuisset, neque adulterii neque homicidii crimine se
                        polluisset.</p>
               <p>Aequo animo ferebat et Pygmenius, presbyter Romanus, quod oculis captus
                        esset, nequando illi inimicos Ecclesię Christianę aspicere contingeret. Vnde
                        Iulianus Apostata imperator, cum forte ipsi occurrisset, deridiculi causa:
                        Gratias - inquit - ago diis, o Pygmeni, quod te uideo.</p>
               <pb n="3-415"/>
               <p>Econtra ille: Gratias Deo meo ago - respondit - quod te non uideo. Tam igitur
                        forti animo cęcitatem pertulit, quam tyrannum contempsit. Dehinc martyrii
                        corona donatus uidere coepit, quę oculus non uidit, et audire, quę auris non
                        audiuit, et intelligere, quę in cor hominis non ascenderunt. Et nos - proh
                        nefas! - cęcitatem horremus, cum tantam beatitudinem cęci cernere possint
                        et, qui inoffensos oculos habent, difficilius assequi soleant.</p>
               <p>Maiolus, Cluniacensis monasterii monachus, cęcus erat. Et tamen sapientię ac
                        sanctitatis merito factus est abbas Matiscensis.<ref target="#d3e8233"/>
                  <note xml:id="d3e8233" ana="editor" resp="BG">*corr. ex
                                <q>Maticensis</q>
                  </note> Nec sua ipsi obstitit cęcitas, quin alios
                        cęcos curaret. Surdos insuper mutosque et claudos sanauit, procul dubio
                        sanaturus et seipsum, nisi multo plus emolumenti ac fructus percipere se
                        sciret ex eiusmodi imbecillitatis toleratione atque patientia. Itaque cęcus
                        quidem uixit, sed miraculorum fama uidentibus illustrior fuit. </p>
               <p>Ad Vbaldum, Eugubinę urbis episcopum, quoniam et ipse miraculis pollebat,
                        cęcum quendam uenisse legimus opemque implorasse; et ab eodem illi
                        persuasum, ne uisum sibi restitui expeteret, quia eo restituto animę
                        cęcitatem esset passurus; itaque incuratum dimissum. Consolentur se hoc
                        saltem exemplo, qui uidere desierunt, ignari, si sani essent, quam
                        continentes oculos forent habituri. Noluit cęco mederi Vbaldus, ne corpori
                        subueniens animę faceret detrimentum.</p>
               <p>Et Spem abbatem, uirum sanctimonię fama celebrem, oculis captum fuisse in
                        Dialogo pontificis maximi Gregorii traditum est. Sed eundem quadragesimo
                        tandem anno uisum diuinitus recuperasse audisseque sibi dictum, uti proxima
                        monasteria inuisere pergeret et fratribus perfectius uiuendi pręcepta daret,
                        ipse propediem decessurus. Itaque eo perfunctum officio, postquam ad suos
                        rediit, in fratrum coetu psallentem expirasse. Tunc ergo uideri coepit, cum
                        e uita egredi oportuit, ut palam esset cęcitatem illam non culpę fuisse, sed
                        probationis, qua auctum est per patientię <pb n="3-416"/> uirtutem uitę
                        meritum. Ab ore morientis columbam exisse et ad cęlum euolasse uisam ferunt.
                        Columbę igitur puritate interius totus nituit, qui oculis tantum exterius
                        orbus fuit. </p>
               <p>De Didymo Alexandrino testatur Hieronymus, qui eius auditor fuit, quod a
                        parua ętate oculis captus et ob id elementorum quoque ignarus tantum
                        miraculum sui omnibus prębuit, ut dialecticam et geometriam (quę uel maxime
                        uisu indiget) usque ad perfectum didicerit. Addit etiam plurima opera ab eo
                        nobilia scripta: Commentarios in Psalmos omnes, Commentarios in Euangelium
                        Matthei et Ioannis, De dogmatibus contra Arrianos libros duos, De Spiritu
                        Sancto librum unum, In Esaiam decem, In Osee octo, In Zachariam quinque, et
                        infinita alia, quę digerere proprium indicis est. Quod si tanta nosse cęcus
                        potuit, apparet ne in discendo quidem oculis admodum opus esse. Quin immo,
                        plerunque uidemus magis docile ingenium tenacioremque memoriam cęcorum
                        hominum esse quam cernentium et eo plus menti eorum datum quo oculis minus.
                        Conceptus enim et imaginatio et ipsa rerum reminiscentia totam se penitus ad
                        animam colligit firmiterque inheret, dum foras per uaria uisus obiecta
                        nequit euagari. Ita fit, ut hac quoque de causa cęcitas nobis tolerabilior
                        esse debeat, si acciderit. </p>
               <p>Reliquarum quoque infirmitatum fortia perquiramus exempla. </p>
               <p>Gregorio pontifici, quod pro Traiano, infideli imperatore, Deum deprecari
                        ausus esset, poenę nomine hanc optionem datam perhibent, ut siue, quandiu
                        uiueret, magnis assidue langoribus agitaretur, siue, cum defunctus fuerit,
                        bidui spacio ignem purgatorii sustineret; et elegisse langores constanterque
                        pertulisse. At nos grauioribus quidem obnoxii delictis et nullo uirtutis
                        genere cum hoc sancto comparandi, quoties morbo aliquo afficimur,
                        indignamur, ut scilicet post hęc leuia, quę impatienter ferimus, nec illa
                        tanto atrociora deuitemus. Neque enim indignando peccata minui solent, sed
                        cumulari. Qui autem libenter corporis mala tolerat, ad expiationem spiritus
                        proficit. </p>
               <pb n="3-417"/>
               <p>Proinde Egidius, ad Rhodani ostia solitarius, cum a uenatoribus sagitta in
                        incertum missa inter syluas latentem sauciasset, non modo medicinam corpori
                        admittere noluit, sed etiam ad Dominum orauit, nequando lęsa caro sanitatem
                        reciperet. Parum erat solitudinis necessitatem ferre, quotidianas uigilandi,
                        precandi, ieiunandi fatigationes pati. Vulnus insuper quasi diuinitus
                        inflictum manere uoluit incuratum, ut additus corpori dolor ab animo procul
                        arceret uoluptatis cogitationes. </p>
               <p>Stephanus uero, Mareotidis regionis anachoreta, cum uerendas corporis partes
                        exhulceratas taboque diffluentes haberet, curationem quidem non recusauit,
                        sed dum curatur, maioris patientię prębuit exemplum, desectiones a chyrurgo
                        passus nullo emisso eiulatu, nullo edito gemitu, ac si omnino doloris uim
                        non sentiret. Ad hęc eiusmodi ęgritudine affectus, non intermisit manuum
                        laborem, de palmarum foliis funiculos contorquens, non spiritalis
                        exhortationis curam, semper eorum, qui in eo ad se conuenissent, saluti
                        consulens. Ita magnam langoris molestiam maiore uirtutum meditatione
                        uincebat, animo etiam fortior quam corpore debilior. </p>
               <p>Beniamin eremita aquę intercutis morbo uehementer laborabat. Ac ne hoc illi
                        ob delicta datum crederes, alios infirmos oratione sola curauit. Eis uero,
                        qui infirmitatem eius miserabantur, e diuerso supplicare solebat, ne
                        corporis sui, sed animę curam haberent ueniamque a Domino sibi exorarent
                        peccatorum, quę, dum sanus esset, se commisisse aiebat. Ita, quod peccator
                        foret, plurimum angebatur, quod ęger, nihil. </p>
               <p>Paulus quoque, solitudinis quondam, quę Panephisi, Aegypti oppido, adiacet,
                        cultor, resolutis (ut Cassianus tradit) paralysi membris in lectulo
                        decumbens, cęteris, qui ęgrotabant, sanitati erat. Oleo enim, cui ipse
                        benedictionem imposuisset, peruncti curabantur. Qua quidem in re ostendere
                        nobis uoluit Dominus, quantum ille et fortis esset in patiendo et pius in
                        miserendo. Idem enim, qui pro sua ualitudine nihil solicitus uidebatur, pro
                        aliena anxius erat et pręsentaneum omnibus remedium conferebat. </p>
               <pb n="3-418"/>
               <p>De seruulo mendico in Homiliis et in Dialogo Gregorii relatum est, quod toto
                        uitę tempore paralysi laborarit, ita ut in lectica iacens mouere se omnino
                        non posset. Semper tamen in doloris accessionibus Deo gratias agere, hymnos
                        decantare et concitatiore quodam quasi stimulis actus spiritu aliquid de
                        Scripturis, quod non legendo, sed audiendo didicerat, recitare. Merito ergo
                        moriens angelorum cantus audiuit, merito mortuus odore suauissimo fragrauit.
                        Quibus indiciis consyderatum est, quantam illi beatitudinem ęquanimiter
                        tolerata infirmitas attulisset, quantum iam felix esset, qui, dum uiueret,
                        tam miser ac tam miserabilis putabatur. </p>
               <p>Dunstanus ante morbum ab Elphego, Ventano episcopo, necessario suo, nullis
                        hortatibus, ut monachum profiteretur, compelli poterat. At uero febre
                        correptus, mox, ut conualuit, ultro ad monasterium properauit et religioni
                        se addixit multaque uitę sanctitudine pollere coepit. Breui presbyter factus
                        atque ad Cantuariensem Ecciesiam regendam accitus, pontificia quoque
                        dignitate effulsit, multis denique miraculorum signis nobilitatus fuit.
                        Itaque tantum illi aliquando ęgrotasse profuit, quantum, si semper sanus
                        perseueraret, fortasse nocuisset. </p>
               <p>Ipse etiam nunquam satis laudatus Franciscus non ante coepit esse perfectus
                        quam grauissimam corporis ualitudinem incurrisset. Vigesimo ętatis suę anno
                        infirmatus didicit terrena contemnere, quę sanus dilexerat. Aeger soli Deo
                        seruiendum intellexit, qui antehac sanus auaritię seruierat, dum
                        negociationibus operam daret. Et quisquam infirmitatem incusare audet, quę
                        tantum gignat boni? Quod autem in plerisque non eundem sortiatur euentum,
                        non hoc eius uitio fit, sed ipsorum, qui sanati sic uitam suam instituere
                        negligunt, ut, dum ęgrotarent, promiserunt. </p>
               <p>Sergius, Senogallię princeps, elephantico morbo diuinitus liberatus, omnia,
                        quę habuit, partim Ecclesię, partim pauperibus erogauit et relictis omnibus
                        soli Deo humilis et egenus toto animi affectu seruire coepit. Compulerat
                        enim sua ipsum infirmitas humani generis conditionem altius <pb n="3-419"/>
                        consyderare. Et deprehendit nihil prodesse homini terrenum dominatum atque
                        illum, ubi conualuit, dereliquit, cęlestia tantum quęrens et ęterna. Non ab
                        re igitur in Ecclesiastico scriptum est: <q>Infirmitas grauis sobriam facit
                            animam.</q>
               </p>
               <p> Marcellini, Anchonitani episcopi, sanctitatem haud impediuit podagrę morbus,
                        quippe qui in manibus gestatus alienis urbis incendium ex aduerso se
                        obiiciens derepente cessare fecit, tam potens uirtute, cum pedibus tam
                        debilis esset. Hinc nos, quoties imbecillitate aliqua superati uestigiis
                        insistere minus ualuerimus, meminisse debemus ob hoc nobis terram calcandam
                        denegari, ut cęlum mente conscendamus nec dubitemus breuis infirmitatis
                        nostrę patientiam ęternę illic incolumitatis beatitudine compensandam.</p>
               <p> In uita Thomę, Cantuariensis archiepiscopi, memorię proditum est quendam
                        acquirendę ualitudinis gratia ad sepulchrum eius accessisse et uoti compotem
                        factum, dum rediret, secum quęrere coepisse, sanitasne corporis an
                        imbecillitas ad animę salutem magis cessura esset; et rursum sancti aram
                        repetisse orasseque, ut, quod sibi ad beatitudinem adipiscendam accomodatius
                        esset, id eueniret; ac statim eodem implicitum fuisse morbo. <q>Virtus
                        </q>ergo — ut Apostolus inquit — non in sanitate, sed in <q>infirmitate
                            perficitur.</q>
               </p>
               <p> Nunc debilioris quidem sexus nec tamen debiliora exempla contemplemur!</p>
               <p> Agatha, uirgo et martyr, cum illi post multos cruciatus mamillam a pectore
                        auulsisset tyrannus, quoniam fidem non poterat, et Petrus apostolus eam
                        curaturus in carcere apparuisset, chyrurgum aliquem ad se uenisse rata
                        detrectabat medicinam, dicens nunquam se pharmaca corpori admisisse, sed
                        illius medici opera semper usam, qui solo uerbo omnem infirmitatem curaret;
                        hunc autem esse Dominum Iesum. Tunc Petrus apostolum se eius esse et ab
                        eodem ad illam missum indicans euanuit, ipsa sana relicta. Non hoc dicimus,
                        ut infirma uirgo medicamentum respuat, <pb n="3-420"/> sed semper spem omnem
                        in Christo collocet, semper soli gratias agat. Hoc in ęgra patientię, in
                        sana gratitudinis testimonium erit.</p>
               <p> Quanuis Syluia quoque, Ruffini, Alexandrię pręfecti, soror Deoque dicata
                        uirgo, cum male haberet, medicis consulentibus balnea adire noluit, hoc
                        tamen non medelam contemnens, sed mollitiem cauens, quippe quę per annos
                        sexaginta neque uultum neque pedes lauisse dicitur neque aliam corporis
                        partem pręter summos manuum digitos, cum capere uellet cibum, non aliud ad
                        cubandum lectulum habuisset quam nudam humum. Cogita nunc, qualiter
                        infirmitatem tulerit, quę talia, dum sana esset, sua sponte, ut Christo
                        placeret, tulit.</p>
               <p> Paula Romana, cum febri laboraret et stomachi cruditate cibum non digereret,
                        ut modico uino uteretur, nec medicorum placitis nec religiosorum suasionibus
                        compelli potuit, nolens ab instituto uitę monasticę ne in ęgritudine quidem
                        declinare. Multo enim tempore aquam bibens, magis expauit uini gustum quam
                        infirmitatis periculum neque tanti fecit sanitatem, ut eius recuperandę
                        gratia spiritalis continentię modum, quem ad illam usque diem perpetuo
                        seruauerat, intermitteret.</p>
               <p> Galla, et ipsa Romana, Symmachi, consularis uiri, filia, cum intra puellares
                        annos marito uiduata ęgrotaret, corpore toto in tabificam scabredinem uerso,
                        medicis affirmantibus, nisi iteraret matrimonium, uel morituram eo morbo uel
                        mentum pilosum ueluti uir habituram, neglexit medicorum consilium et omnia
                        perpeti maluit quam ad coniugium redire, ad quod repetendum, si sana
                        extitisset, fortasse nemine hortante solus iuuenilis ętatis ardor eam
                        compulisset. Aegra didicit optare meliora. Itaque, ut optata possideret,
                        omne carnis detrimentum pro nihilo duxit. Mamillam deinde hulceribus
                        affectam ita tolerauit, ut iam morti proxima, apparente sibi beato Petro
                        apostolo, non, ut curaretur, rogarit, sed an sibi peccata sua condonata
                        essent, quęsierit. Quę dimissa esse audiens, multo plus ex hoc consolationis
                        cepit quam ex ęgrotatione ceperat doloris. <pb n="3-421"/> Si sic animę
                        curam gesserimus, omnis aduersa corporis ualitudo tolerabilis erit.</p>
               <p> Quod quidem etiam Elizabeth de Sconaugia, Deo dicatę uirginis, probatur
                        exemplo. Quę (ut Sigebertus scribit) toto corpore hulceribus contabefacto
                        iacens, nunquam ob hoc aliquam animi tristitiam uultu prętulit, multas
                        interim futurorum reuelationes accepit acceptasque prodidit, ut facile
                        dixerim et ideo sanctam fuisse, quia patiens erat, et ideo patientem, quia
                        sancta.</p>
               <p> Sic et Clara uirgo, cum languente corpore semota in lectulo decubaret,
                        mentis oculis cernebat, quę procul in ecclesia agerentur, et ea deinde
                        reuersis ad se sororibus magna cum omnium admiratione referebat. Nihil
                        itaque illi obfuit fracti corporis ęgritudo, cum tantum animo ualeret.</p>
               <p> Aplaidem quoque uirginem toto corpore saniosam apud Tudotum, Gallię urbem,
                        fuisse constat, tantę tamen apud Deum gratię ac meriti, ut per annos multos
                        infirma nullo alio cibo uixerit pręterquam sacrosanctę eucharistię pane, in
                        spiritu rapta damnatorum poenas beatorumque gloriam uiderit, quęque diuersis
                        per orbem locis agerentur, scierit atque interdum futura prędixerit. Si tot
                        ac tanta cum langore possunt uenire bona, quis illi pręferre audet
                        sanitatem? Quę si pręferenda esset, haud dubium, quin diutissime illa
                        perfrui sanctos suos Deus concederet nec ita frequens apud eos esset
                        ęgrotationi locus.</p>
               <p> Quantum uero ad seruandum sanctę castitatis propositum, conferre soleat ipse
                        corporis langor atque infirmitas, Petrus apostolus documento est. Qui Tito
                        discipulo interroganti, cur Petronillam, filiam suam, diutius ęgrotare
                        pateretur, cum aliis male affectis repente sanitatem induceret, ita illi
                        expedire respondit. Ac ne dissimulare impossibilitatem uideretur, iussit eam
                        surgere et ipsis discumbentibus ministrare. Exurrexit sana et, ut perfuncta
                        est officio, rursum patris iussu ad lectulum pariter ac morbum rediit.
                        Aegrotando igitur didicit uirginitatis amare puritatem, ita ut postea sanata
                        mori pręoptaret quam Flacco prętori nubere. Quare non modo patienter ferenda
                        ęgritudo <pb n="3-422"/> est, uerum etiam appetenda, quoties intimis in
                        medullis concitatus ardor iuuenilia occupat membra uenasque succendens ad
                        turpem libidinem illicitasque prouocat uoluptates.</p>
               <p> Hanc siquidem appetiit, et ualde appetiit, Andragasina uirgo. Quę a patre
                        desponsata pro tutanda uirginitate Deum orauit atque hinc leprę morbo
                        deformatam exhorruit sponsus, qui sanam ante adamauerat, intactamque
                        repudiauit. Neque illa quicquam pensi fecit tam acre malum, cum multo mallet
                        caste uiuere quam sana. Ne autem morbi huius causa in ambiguo esset, ut
                        primum professa est religionem, sana euasit. Ita palam factum est ideo
                        fuisse leprosam, ne esset corrupta. Et ne plura huiusce patientię exempla
                        enumerare longum sit, hac tandem breui sententiola partem istam concludamus:
                        nullam esse tam grauem infirmitatem, nullam tam uastam horrendamque
                        calamitatem, que non ęquo animo perferetur, si ęterna cogitabimus.</p>
            </div>
            <div type="caput" n="5">
               <head>Caput V / DE PATIENTIA MARTYRVM SEXVS VIRILIS</head>
               <p> Aeterna ac cęlestia secum meditando fortissimi Christi milites — ut postremo
                        de martyrii patientia disseramus — omnia tormentorum genera facile
                        contempsere. Non sunt enim condignę passiones huius temporis (ut Apostolus
                        inquit) ad futuram gloriam, quę reuelabitur in nobis.</p>
               <pb n="3-423"/>
               <p> Primi Veteris Legis martyres prophetę fuerunt, de quibus Micheas in maxillam
                        percutitur et in carcerem truditur, Vrias interficitur, Hieremias carcerem
                        et uerbera patitur, in lacum coeni per ludibrium iactatus lutatur, postremo
                        lapidibus obruitur, Esaias in duas partes uiuus secatur. Dum enim missi a
                        Domino ueritatem prędicarent, sęuissimorum principum uim atque minas pro
                        nihilo habuerunt.</p>
               <p> Deinde Sydrach, Mysach et Abdenago pueri ętatem animi magnitudine
                        supergressi, cum regis Nabuchodonosor statuam adorare nollent, in fornacem
                        ardentem proiiciuntur et inter furentes flammarum globos laudes Deo
                        decantant. Daniel leonibus deuorandus datur. Sed nec illos adussit ignis
                        neque hunc leones attigerunt, ut omnibus manifestum fieret uerę religionis
                        uirtutem potentissimo tyranno fortiorem esse et fideles, nisi Deo
                        permittente, nulla ui occidi posse.</p>
               <p> Post hęc Antiocho Epiphane Hierosolymam uastante, idolum desolationis super
                        altare Dei positum multi ex Iudeis nolentes adorare trucidati sunt. Pueri,
                        qui circumcisione deprehendebantur, suspendio interempti, et qui cibis
                        immundis abstinuerant, neci traditi. Quidam qui se prius armis defenderant,
                        deinde ab inuadentibus die sabbati ad unum fere cęsi sunt. Etenim, ne diuinę
                        legis mandato derogarent, ea die repugnare nefas esse duxerunt. Duę
                        mulieres, quę filios circumciderant, cum ipsis infantibus ad hubera
                        alligatis missę in pręceps. Plerique, quia sabbatum obseruarent, flammis
                        exusti. Adeo hi omnes mori minus timuerunt quam pręuaricari.</p>
               <p> Eleazarus scriba et ipse sacrarum legum seruator assiduus, interimi quidem
                        potuit, ut autem porcinam gustaret, cogi non potuit, pręferens uitę suę
                        diuini ritus fidem. Et cum amici aliam carnem, qua uesci solebat,
                        supponerent uolentes eum subtrahere neci, non eis acquieuit, nolens hac
                        simulatione se seruare et alios perdere, pręuaricationis exemplo, qui
                        putassent ipsum cibo Lege uetito usum fuisse. Forti itaque animo cędentium
                        ictus pertulit, ut ad eosdem constanter tolerandos fidelem populum animaret,
                            <pb n="3-424"/> haud ignarus multo gloriosius esse Deo obediendo mori
                        quam obsequendo infideli tyranno uiuere.</p>
               <p> Septem uero fratres, septem in Apocalypsi ecclesiarum typus, multo
                        atrocioribus tormentis conficiuntur cum matre, quia maior persecutio in
                        Ecclesiam quam in Synagogam sęuitura erat. Igitur respuentes cibum Lego
                        uetitum, supplicia constanter sustinuerunt, et quidem alius post alium, ut
                        prioris poena cęteris cernentibus terrori esset, sed nequaquam territi sunt.
                        Itaque uice cuiusque seruata linguas omnibus amputarunt, capita cute
                        decaluauerunt, manus pedesque pręciderunt et sic trunca corpora super
                        ignitam sartaginem torrendo consumpserunt. Mater denique, quę non fleuerat
                        filios, sed ad patientiam iam hortata fuerat, iam de illorum uictoriis lęta
                        mortem alacriter subiit et, quos tunc tam acerbos cruciatus tolerare uidit,
                        nunc una secum in ęternę beatitudinis regno triumphantes cernit. Tanto facta
                        est post erumnas felicior, quanto in perferendo extitit constantior.</p>
               <p> Neque te, Rasia, uir non solum castitate (quę rara in Iudaismo erat) sed
                        etiam fide pręstantissime, hoc loco pręteribimus. In quo uno impiissimus
                        Nicanor omnes reliquos se superaturum sperauit. At tu, cum iam undique
                        circumdatus effugere non posses, ut doceres te non timere necem, sed magis
                        religionis ab infidelibus ridendę ludibrium, Spiritus Sancti instinctu
                        tibiipsi mortem consciuisti, ferro te feriens et de arduo loco in pręceps
                        mittens et erumpentia uiscera manibus propriis direpta in turbam proiiciens
                        ac Deum tuum inuocans, ut illa tibi iterum redderet, futurę resurrectionis
                        spe certissima ipse stabilitus. O incredibilem animi tui fortitudinem!
                        Terruisti tyrannum nihil tuę uitę parcens, dum Dei consulis honori. Sensit
                        inimicus se ab uno uinci, qui te uno uicto cęteros facile in suam erroris
                        sententiam se tracturum credidit. Ostendisti te etiam grauiora pro nomine
                        cęlestis regis pati posse quam fortasse terrenus omnium immanissimus inferre
                        cogitabat. Felix, qui tali priuilegio dotari meruisti, ut in perferendo
                        martyrio ad confusionem inimici tua in te utereris manu, quod paucis admodum
                        concessum aliquando fuisse nouimus. <pb n="3-425"/> Et quod aliis
                        imputaretur ad peccatum, tibi uersum est ad gloriam. Nam cum omnibus
                        pręceptum sit: Non occides! — tibi dispensatum est, ut te percuteres et
                        uinceres, occideres te et uiueres.</p>
               <p> Hęc de ueteribus; ad noua ueniamus!</p>
               <p> Ioannes, pręcursor Domini et plus quam propheta et quo non surrexit maior
                        inter natos mulierum, Herodis Antipę iussu in gratiam adulterę carceri
                        mancipatur obtruncaturque ac medius inter Legem et Euangelium, huius
                        initium, illius finem sanguine suo consecrat.</p>
               <p> Post illum primitię mortuorum, Dominus noster Iesus Christus ludibria,
                        maledicta, conuitia, multa horrendaque supplicia et ignominiosissimam crucis
                        mortem sustinuit, ut, pro quibus ipse uolens ac libens talia patiebatur,
                        eosdem ad patiendas martyrii poenas suo excitaret exemplo; iam tum dux
                        inclytissimus milites suos non armis muniens, sed toleratione confirmans,
                        cum diceret: <q>Nolite timere eos, qui occidunt corpus; animam uero non
                            possunt occidere. Sed eum potius timete, qui potest et corpus et animam
                            perdere in gehennam! </q>Et:<q> Qui perdiderit animam suam, inueniet
                            eam. </q>Et: <q>In patientia uestra possidebitis animas uestras. </q>Si
                        ergo commoriemur (sicut Apostolus inquit), et conuiuemus. Si sustinebimus,
                        et conregnabimus.</p>
               <p> Hinc sane est, quod ipsi Domini apostoli flagellis primum acriter cęsi non
                        dolent, sed gaudent, non tristantur, sed exultant, quoniam digni habiti sunt
                        pro nomine Iesu contumeliam pati.</p>
               <p> Ex his deinde Iacobus Maior Herodis Agrippę gladio decollatur et eiusdem
                        iussu Petrus in carcerem catenis uinctus coniicitur. Sed horum alter a
                        uinculis diuinitus liberatur, alter pro temporali uita ęternam accepit.
                        Infelicissimus uero Herodes a uermibus consumptus expirat et ad inferna
                        rapitur, ab immortali uerme semper rodendus igneque illo inextinguibili sine
                        fine cruciandus.</p>
               <p> Rursum Petrus Romę, cum nec ipsius Neronis immanitate terreri potuisset, ne
                        Christum prędicaret, morti <pb n="3-426"/> addicitur crucis uersoque ad
                        terram capite crucifigitur, quoniam errecto suspendi, sicut Dominus suus,
                        indignum se dixerat. Primus igitur crucem ascendere meruit pro Domino, quam
                        pro omnibus ascenderat Dominus. Vicem reddidit et pręmium accepit, eos
                        quandoque cum Domino iudicaturus, a quibus talia passus est.</p>
               <p> Ipse quoque uas electum Paulus a Lystris lapidibus eiicitur, Philippis cum
                        Syla discipulo uirgis cęsus et compedibus uinctus carceri includitur. Inde
                        dimissus plurimisque peragratis locis profectus Hierosolymam, ibi alligari
                        et mori paratus pro nomine Iesu comprehenditur, ligatur, flagellatur,
                        torquetur, in ore percutitur. Postremo Romę capite truncatur, tunc demum
                        cessans euangelizare Iesum, cum in corpore uiuere cessasset.</p>
               <p> Andream deinde apostolum Patras a pernicie erroris uindicare conantem Egeas,
                        Achaię proconsul, comprehendi iussit et in facie cędi et in cruce suspendi.
                        At ille ne sic quidem inhiberi potuit, quin pendens quoque Christum plebi
                        astanti prędicaret, donec ingenti luce circumfusus emisit spiritum illos in
                        tenebris relinquens, qui increduli in ipsum sęuierunt.</p>
               <p> Philippum apostolum Hieropoli, Phrygię urbe, crucifixum ac lapidibus
                        interemptum constat, Bartholomeum apud Armeniam in oppido Albano uiuum
                        excoriatum decollatumque; Ioannem apostolum Romę in feruenti oleo decoctum
                        nec tamen lęsum Christo protegente, qui sic eum uoluit manere, donec ipse
                        ueniret; Thomam Didymum apud Indos carceri traditum, nudis uestigiis per
                        candentes laminas ductum et in ardentem fornacem trusum, postremo lanceis
                        perfossum; Mattheum apostolum in Perside, dum missale sacrificium offerret,
                        post tergum transfixum; Iacobum Minorem Hierosolymis lapidatum et pro
                        inimicis deprecantem fullonis fuste interemptum; fratres vero eius Simonem
                        Zeloten et Iudam Thaddeum in Persię urbe Senair, quia ipsis ingredientibus
                        in templum simulachra deorum corruerunt, ab ędituis trucidatos; Matthiam,
                        qui apostolatum, a quo Iudas decidit, sortitus est, Hierosolymis <pb n="3-427"/> a Iudeis lapidatum et Romano ritu securi percussum;
                        Barnabam, gentium apostolum Salamine a Iudeis comprehensum atque igni
                        consumptum. Profecto nisi summa et pręclara esset martyrii gloria, nunquam
                        Christus apostolos suos (quos pręter omnes dilexerat) tanta ac talia pati
                        permisisset. Sed <q>beati — </q>inquit — <q>qui persecutionem patiuntur
                            propter iustitiam, quoniam ipsorum est regnum cęlorum. Beati estis, cum
                            uos oderint homines et cum separauerint uos et exprobrauerint et
                            eiecerint nomen uestrum tanquam malum propter Filium hominis. Gaudete in
                            illa die et exultate! Ecce enim merces uestra multa est in cęlo.</q>
               </p>
               <p> Hinc Stephanus quoque, Spiritu Sancto et fortitudine plenus, faciens signa
                        et prodigia lapidibus obruitur. Sed quid mali illi lapidum ictus inferre
                        poterant, cui cęli iam aperti erant? Vitam impii eripiebant, sed Iesus a
                        dexteris uirtutis Dei manens animam suscepturus expectabat. Ille itaque tam
                        de sua salute securus pro suis occisoribus orabat: <q>Domine </q>— inquit —
                            <q>ne statuas illis hoc peccatum! </q>Auxitque martyrii gloriam pietatis
                        erga inimicos merito et in Domino obdormiuit, quia uigilauerat pro Domino,
                        nomen eius confitens et mortem contemnens.</p>
               <p> In Marcum Euangelistam Alexandrię idolorum cultores furentes, collo fune
                        circumiecto per salebrosam humum huc illuc tractum extinxere.</p>
               <p> Lucam uero in Bithynia diem suum obiisse tradunt, uoluntate, non sorte
                        martyrem, cum et ipse gentibus ea de Christo prędicare ausus sit, quę
                        scripta reliquit; sicque martyrii corona nec illum caruisse.</p>
               <p> Hunc Apostolorum, Discipulorum, Euangelistarum finem tanto feliciorem fuisse
                        haud ambigimus, quanto passi sunt grauiora. Sed etsi alius aliter consumptus
                        sit, omnes tamen pari animi magnitudine nullum supplicii genus expauerunt,
                        dum beatitudinis pręmia cogitarent, nullum laborem refugerunt, dum ad
                        supernam quietem ascendere festinarent, Deo fruituri, qui pro Deo mundum
                        contempserant.</p>
               <pb n="3-428"/>
               <p> Post hos deinde Martyrum innumerabilis per orbem multitudo exhuberauit. Ex
                        quibus paucos commemorabimus, quorum tamen singulorum exempla ad pellendam
                        omnem animi ignauiam timiditatemque propulsandam sufficere possint.</p>
               <p> Martinus martyr, tenellus adhuc, sed fortissimus Christi miles, in quo,
                        sicut in plurimis, Deus ostendit facile se suos fideles ab omni iniuria
                        tutari posse, si id illis expedisset, Romę Martiani pręfecti iussu bubalis
                        loris flagellatus est, in equuleo extentus, ferreis ungulis laceratus,
                        deinde ad machinam, ut membratim distraheretur, applicitus. At illa mox
                        fracta diuinitus liberatur et a plagis, quas acceperat, aparuit sanus. Sed
                        rursum, quia a puero uinci pudor erat, scissę apertęque ad medium usque
                        truncum arbori inseritur, ut partibus ad se redeuntibus collisus deficeret.
                        Arbor autem ueluti adactis cuneis funditus diuisa in diuersum laxatur. Inde
                        ergo ad ferream cratem torrendus transfertur, plumbo liquato perfunditur,
                        sed repente proximi fluminis inundatione ignis extinguitur. Iterum ille in
                        frixorio coquitur, sed rore cęlesti protectus calorem non sentit. In cacabum
                        pice bullientem iactatur. At ibi etiam effusa pice mansit illęsus. Feris
                        immanibus obiectus nihil iniurię patitur. In fornacem missus, die postero,
                        cum iam in cinerem redactus putaretur, exiit incolumis. Capitis, tandem
                        truncatione tormentorum finem et beatitudinis accepit initium. Martianus
                        uero, ne tam obstinatam in puero rabiem impune ferret, putrescentibus
                        membris et toto corpore uermibus scaturiente infelici morte infeliciorem
                        uitam ad ęternos ignes deputatus inchoauit. Nobis operęprecium erit hinc
                        pensare, quam suauis est Dominus, cuius amore tam horrenda subire supplicia
                        ne pueri quidem timuerunt.</p>
               <p> Conon cum paruulo filio apud Isauriam sub Aureliano imperatore passi sunt.
                        Hi iubente Domitiano pręfecto primum in craticula extenti oleoque peruncti,
                        deinde ad sartaginem translati torrentur ac friguntur. Postremo cum magis
                        torqueretur tyrannus, quod tam diris mortiferisque suppliciis neque cederent
                        neque consumi possent, constructa copiosiore pyra superiniecti expirant. Cur
                        autem sicut <pb n="3-429"/> alia, ita et hoc poenę genus uiui non euaserint,
                        ostendit uox de cęlo lapsa, quę illos, quoniam strenue contra dolorem
                        decertassent, ad percipiendas iam martyrii coronas euocauit. Mori non
                        poterant, donec multiplici cruciatu probaretur tolerationis uirtus; probatam
                        autem remunerari restabat. O sapientem pariter ac pium patrem, qui ipsum,
                        quem genuerat, secum pro Christo cruciari sustinuit, ut secum cęlo inferret.</p>
               <p> Vitus puer septem tantum annos natus, ab impio patre, ne Christum
                        sequeretur, nullis minis uerberibusque coerceri potuit. Et quia patri male
                        suadenti non cessit, miraculis nobilitatus est. Diocletiani filium ab
                        immundo spiritu uexatum sanitati restituit. Sed non ideo fracta est perfidi
                        imperatoris duritia; magis indignari coepit tantum inesse uirtutis homini
                        Christiano, et ipsum ad deos adorandos compellere perrexit. Tantum autem
                        profecit, ut a puero imperator uictus sit. Potuit illum mittere in carcerem,
                        in olla pice, resina et plumbo bulliente excoquere, feris bestiis laniandum
                        prębere et in equuleo extentum crudeliter uerberare — occidere non potuit.
                        Exclamante enim inter ipsa uerbera Vito: »Domine, libera me!« — cęlum
                        intonuit, terra tremuit, deorum simulachra corruerunt, territus Diocletianus
                        fugit. Vitum angelus inde sublatum longius transportauit, ubi ille, cum
                        orasset Dominum suum, ut iam de terris euocatus in ipso requiesceret,
                        tradidit spiritum. Glorietur nunc proteruę potestatis uanus imperator
                        Diocletianus maximę orbis parti se imperasse, ualidissimas quondam gentes
                        suę subegisse ditioni, si uni puero Christum colenti imperare nequiuit, si
                        ipse poenas inferendo plus timuit quam ille patiendo, si uiuum denique
                        dimittere coactus est, ad quem perimendum tam dira expetiuit supplicia.</p>
               <p> Flocellus quoque, decem annorum puer, Antonino Augusto Ecclesiam persequente
                        apud Augustodunum passus est. Hic Valeriani pręsidis iussu, cum ad
                        immolandum diis cogi non posset, in equuleo suspensus flagellatur, in cauea
                        cum leone occluditur, in ignem mittitur, clauis configitur. Sed iis omnibus
                        superstes, feris tandem beluis obiectus, <pb n="3-430"/> conculcatu
                        pressuque earum pręfocatur, in nulla corporis parte cruentatus. Unde tam
                        tenello tantum animi robor, tanta tolerationis vis, nisi quia Christi
                        charitas, in quocunque fuerit, omnibus fortior est suppliciis.</p>
               <p> Hinc et Mammes puer septennis Cęsareę, Agapitus quindecim natus annos
                        Pręneste audacter se Christianos esse prędicarunt neque ulla poenarum
                        magnitudine ab ea confessione dimoueri potuere. Vita eos prophana tyrannorum
                        crudelitas priuauit, sed non etiam fide. Si quem tali necessitate
                        constrictum patiendi timor agitauerit, horum memor exemplorum se pueris
                        imbecilliorem esse erubescat et saltem his ęquari nolle nefas putet.</p>
               <p> Sicuti putauit Dionysius martyr Romę passus. Qui iubente Diocletiano
                        fustibus pręlumbatus, deinde equuleo suspensus et uirgis cęsus, admotis
                        etiam lampadibus miserabiliter ustulatus pro eiulatu clamorem edebat, quo se
                        Christianum esse asseueraret. »Et si millies — inquit — occidi possem,
                        Dominum meum Iesum confiteri non cessarem.« Itaque imperator non modo, ut
                        idola adoraret, efficere nequiuit, sed etiam, ut ne Christum taceret, donec
                        caput id iam optanti amputari iussit. Sic ille ipso Domino, quem tam
                        audacter tamque perseueranter in terra positus inuocauerat, feliciter iungi
                        meruit in cęlo.</p>
               <p> Eadem Diocletiana persecutione Eustratius apud Auraricenos a Lysia pręside
                        equuleo a terra suspensus fumo suppositi ignis ac uapore torquetur,
                        depositus cęditur et toto corpore plagis confecto, quo magis doleret, sale
                        aceto diluto confricatur. Deinde pedibus perforatis, ne effugere posset, e
                        Satalia ciuitate, ubi hęc primum passus est, ad Auarim urbem ductus et hinc
                        quoque cum multis Christianorum Sebasten missus, ab Agricolao pręfecto igne
                        consumptus martyrii palmam recepit. Cęteri obtruncati pręter unum Oresten
                        nomine, qui super lectum ferreum distentus substratis prunis tandiu
                        excruciatus est, donec animam exhalaret. Magna quidem hęc poenarum
                        acerbitas, sed maius patientię pręmium.</p>
               <p> Sub Diocletiano et Gregorius martyr Spoleti passus, dum Flacci et Tircani
                        pręsidum minas rideret, colaphis <pb n="3-431"/> cęditur, fustibus
                        uerberatur, super ferream cratem torretur. At uero, ut fidei ab eo prędicatę
                        uirtus patesceret, pars urbis terręmotu concussa trecentos et quinquaginta
                        idolatras suis oppressit ruinis. Pręsides territi fugam fecere. Cessante
                        autem timore, sed perseuerante perfidia, martyrem idolis thura adolere
                        nolentem uirgis ferreis cędi iubent et facibus ad latera admotis ustulari ac
                        demum capite truncari. Sic extinctum corpus, ne a Christianis honore
                        sepulturę afficeretur, in theatro feris laniandum datur, sed a nulla
                        lęditur. Flaccus uero, qui pertinacius in Gregorium sęuierat, eadem hora
                        intestina per os euomitans miserabiliter expirauit, multo acerbiora apud
                        inferos et quidem sine fine passurus. Sebastianus Romę Diocletiano et
                        Maximiano imperatoribus ad stipitem nudus ligatus sagittis confoditur.
                        Hyrene, mulier Christiana, ut corpus mandaret sepulturę, noctu uenit et
                        ipsum adhuc uiuere comperit. Solutum domi fouit atque ille intra paucos dies
                        curatus, rursum in publicum procedens principum in Christianos immanitatem
                        arguere coepit. Ipsi mirabantur, quomodo uiuere potuisset, et cum eo
                        miraculo ad credulitatem moueri debuissent, ad indignationem moti sunt atque
                        eundem tandiu fustibus cędi iusserunt, donec exanimaretur. Tanto igitur
                        martyrii amore flagrauit Sebastianus, ut nec sagittas passus conquiescere
                        potuerit, quousque ad optatum uitę finem peruenit.</p>
               <p> Vincentius martyr in Hispania Cęsareę passus est; uere Vincentius, quia
                        omnia uicit tormenta, dum se Christianum confitetur. Cum in equuleo sublatus
                        a Daciano pręside per ludibrium rogaretur, ubinam esset, »in sublime —
                        inquit — unde te potestate terrena tumentem altior despicio!« Grauiora
                        minitanti: »Non minari mihi uideris — respondit — sed quod uotis omnibus
                        concupieram, offerre.« Igitur, cum ungulas, faces, prunas toto corpore
                        dilacerato constanter exciperet, ait: »Frustra fatigaris, Daciane! Non potes
                        tam horrenda excogitare tormenta, quam ipse paratus sum sustinere. Carcer,
                        ungulae, candentes laminę morsque ipsa ludus iocusque Christianis sunt, non
                        tormentum.« <pb n="3-432"/> Post hęc aliis atque aliis confectus poenis cum
                        uictorię palma migrauit ad cęlum. Et qui talia pro Christo pati optauit,
                        nunc regnat cum Christo.</p>
               <p> Marium et Martham uxorem eius liberosque eorum Audifax et Abacum, natione
                        Persas, Claudio Augusto Christianos persequente, Romę martyrium passos
                        legimus. Cum enim deos gentilium demonia esse prędicarent et Martha eos
                        hortaretur, uti confidenter pro Christo tormenta exciperent, fustigationem,
                        equuleum, flagella, faces, ungulas pertulerunt. Pręcisis deinde manibus et
                        ad collum alligatis per urbem ducti sunt, acclamante pręcone sic puniendos
                        esse deorum contemptores. Postremo capite cęsi martyrium consummauerunt.
                        Martha post illos in Nympha aqua suffocata et ipsa ęque constantis in
                        tolerando animi exemplum posteris reliquit. Quam, dum suorum supplicia
                        spectaret, non dolor solicitauit, sed timor, ne forte ipsi cruciatuum
                        acerbitate superati prius a fide quam a uita decederent. Itaque tanto
                        alacrius ad necem ruit, quanto de illorum uictoriis facta est securior.</p>
               <p> Pontianus martyr sub Antonino Augusto Spoleti passus, nolens gentilium
                        sacrificare diis, uirgis cęditur, per prunas nudis pedibus ambulare
                        compellitur, in equuleo tollitur, ungulis ferreis ad ossa usque
                        proscinditur, leonibus in theatro exponitur. Sed eidem, in quem homines
                        grassabantur, bestię pepercere. Post hęc in carcerem fame consumendus
                        truditur. Sed angelo hominem nutriente, quem inedia iam extinctum putabant,
                        die decima saluum educunt. Tunc iudex plumbo liquefacto nudum perfundi
                        iussit. Sed cum neque hoc supplicii genere perimi ille potuisset, capitis
                        tandem abscisione finitur. Poterat nec sic mori, sed iam omnes poenas passo
                        beatitatis pręmia differre Dominus noluit, et breuem uiri patientiam ęterna
                        felicitate remunerauit.</p>
               <p> Hinc ęst, quod Ignatius, Antiochenę ecclesię tertius post Petrum apostolum
                        episcopus, Traiani persecutione damnatus ad bestias, cum Romam uinctus
                        mitteretur et iam Smyrnam peruenisset, ad Romanos, qui fidem receperant, <pb n="3-433"/> scribens ait: »De Syria usque Romam pugno ad bestias in mari
                        et in terra nocte dieque ligatus cum decem leopardis, hoc est, militibus,
                        qui me custodiunt, quibus cum benefecerim, peiores fiunt. Iniquitas autem
                        eorum mea doctrina est. Sed non iccirco iustificatus sum. Utinam fruar
                        bestiis, quę mihi sunt paratę! Quas et oro mihi ueloces esse ad interitum et
                        ad supplicia et allici ad comedendum me, ne sicut aliorum martyrum non
                        audeant corpus attingere. Quod si uenire noluerint, ego uim faciam, ego me
                        ingeram, ut deuorer. Ignoscite mihi, filioli! Quid mihi prosit, ego scio.
                        Nunc incipio Christi esse discipulus, nihil de iis, quę uidentur,
                        desyderans, ut Iesum Christum inueniam. Ignis, crux, bestię, confractio
                        ossium, membrorum diuisio et totius corporis contritio et tormenta diaboli
                        in me ueniant, tantum Christo fruar!« Cumque iam ductus esset ad bestias et
                        rugientes audiret leones, ait: »Frumentum Christi sum. Dentibus bestiarum
                        molar, ut panis mundus inueniar.« Pręfocatum itaque a leonibus et nusquam
                        cruentatum ferunt. Profecto non fuisset in illo tam feruens pro Christo
                        patiendi affectus, si quicquam dulcius esse potuisset quam frui Christo.</p>
               <p> Apronianus Romę, cum ad Sisinium martyrem de carcere, ut torqueretur,
                        eductum uocem cęlitus delatam audisset: »Venite benedicti Patris mei,
                        percipite regnum uobis a constitutione mundi paratum!« — nihil cunctatus ad
                        pedes martyris prouoluitur, baptismo lustrari petit, deinde patiendi
                        cupiditate Laoditum prętorem de impietate in Christianos redarguere coepit.
                        Se quoque Christianum confessus capitis tandem abscisionem gaudens lętusque
                        sustinuit, eodem die martyr factus, quo et Christianus. At nos a natiuitate
                        ipsa fidem tenentes Christi, si forte inter infideles uersari contigerit,
                        Christianitatem dissimulabimus, ne uitę periculum subeamus, quasi nescii
                        uitam nostram esse in Christo et hanc, cui tantopere timemus, uelimus
                        nolimus mox desituram. Sed meminerimus nos quoque uoce illa inuitari, qua
                        inuitatus Apronianus et ante eum Sisinius mortem contempsere et uitam
                        ęternam adepti sunt.</p>
               <pb n="3-434"/>
               <p> Polycronius episcopus et Parmenas presbyter Babylone passi, magni ambo
                        spiritus inuictique animi uiri. Cum enim a Decio comprehensi multa
                        singulatim interrogarentur et Polycronius nihil omnino responderet, quęrenti
                        imperatori, an mutus esset, Parmenas ait: non esse mutum episcopum, sed ideo
                        tacere, ne impiorum colloquiis inquinetur. Quare in iram ille concitatus,
                        statim Parmenę linguam pręcidi iussit, Polycronio os lapidibus contundi,
                        deinde utrumque decollari. Itaque alter ne loqui quidem cogi potuit, alter
                        sic locutus est, ut illum, qui in se necis potestatem habebat, contemneret.
                        Hac animi pręstantia ostenderunt uerum Christi militem omni terrena uirtute
                        esse fortiorem et occidi posse, terreri non posse.</p>
               <p> Siquidem Marcus quoque et Marcellianus, Romę passi, gaudenter ad supplicium
                        ibant et, quoniam fratres germani erant, stipitibus infixi Psalmum illum
                        alternatim decantarunt: <q>Ecce quam bonum et quam iocundum habitare fratres
                            in unum!</q>Cumque non modo ferrent, sed etiam irriderent tormenta,
                        erubuit Diocletianus contemptui se habere ab iis, quos torqueret, et ambos
                        lanceis confodi iussit atque interimi. Et pręclare quidem cum illis actum
                        est, quia tanto maturius ad coronam martyrii peruenerunt, quanto poenas
                        minus expauescere uisi sunt.</p>
               <p> Per idem tempus Tranquillinus martyr, cum audisset Zoen, uxorem Nicostrati,
                        pro Christo neci datam, exclamans indignum facinus esse, ut foeminę uiros ad
                        subeundum martyrium pręcederent, in medium prorupit et palam se Christianum
                        confessus lapidibus obruitur. O laudabilem inuidiam, qua doluit
                        Tranquillinus, non quia foeminę fortes essent, sed quod ignaui uiri;
                        proindeque seipsum tam egregię fortitudinis prębuit exemplum.</p>
               <p> Christophorus magnus corpore, sed maior fide, Christum in armo tulerat et
                        eundem in corde gerens nunquam dimisit. In oppido Ammonytarum Lycia, cum
                        militum cohors, ut ipsum comprehenderet missa, manum illi iniicere timerent,
                        ultro se illis uinciendum prębuit et eosdem, a quibus uinctus ducebatur, a
                        uinculis erroris exoluens, <pb n="3-435"/> monstrata ueritate Christianos
                        fecit, ita ut Christum confitentes capitalem sententiam libenter subirent.
                        Ipse uero uirgis ferreis cęditur, galea sub prunis feruefacta operitur et
                        igne supposito in ferreo scamno torrendus constringitur. Postremo ad
                        stipitem ligatus, sagittis impetitur et, cum ne sic quidem confici
                        potuisset, capite mulctatur. Quod autem rege illo, a quo peremptus est,
                        superior fuerit, etiam inde apparet, quod rex oculum sibi sagitta forte
                        confossum cruore eius liniens in integrum restituit. Itaque ad se sanandum
                        eius opem, quem interfecerat, requisiuit et, impetrata, credidit, mortui
                        religionem sponte sequens, quem uiuentem, ut suam sequeretur, nulla ui,
                        nullo prorsus supplicio cogere potuit.</p>
               <p> In Pantaleonem martyrem Nicomediae passum, dum Maximiani furor desęuiret,
                        tormentorum genera defecerunt, ipsi patiendi ardor deesse non poterat.
                        Pertulit itaque equitum ungulas, faculas, sartaginem, plumbum, in mare
                        mersionem, in terra feras. Postremo, cum ad rotam clauorum mucronibus
                        aculeatam lancinandus ligaretur, solutę protinus machinę fragmenta
                        impietatis ministros perculere peremereque. Ipse quoque cęsar magis iam
                        timens quam timendus, nequid martyrem torquendo grauius ipse pateretur,
                        statim illum obtruncari iussit. Sed ne sic quidem eum interficere potuisset,
                        nisi remunerand? uirtutis tempus id requireret. Tunc mori miles Christi
                        permissus est, cum per patientię merita iam ad immortalitatem transferri
                        debuit.</p>
               <p> Quid de te dicam, Prime Stephane, pontifex maxime ac martyr insignis? Tu ad
                        Martis templum perductus, ut aut sacrificares aut poenam capitalem subires,
                        tanti istud periculum fecisti, ut bellatoris Dei, immo diaboli templum
                        funditus euerteres ac solo ęquares. Te enim Iesum inuocante idoli ędes
                        corruit et cultores suos, qui te ad impietatem urgebant, conterritos in
                        fugam uertit. Valerianus quoque cęsar tua expauefactus uirtute, ad te unum
                        occidendum, ad te, inquam, et unum et nudum atque inermem cohortem misit
                        armatam. Tu uero, dum solennia sacra ageres, non intermissa precatione
                        imperterritus uitę finem <pb n="3-436"/> expectasti. Itaque ante aras
                        iugulatus, sed ante Deum in paradisum sublatus plenissimum uerę glorię
                        triumphum peregisti, recipiens de manu Domini inuictę patientię
                        incorruptibilem coronam, beatus factus in sempiternum.</p>
               <p> Maximus martyr sub Decio imperatore ab Opimio proconsule in Asia passus, cum
                        fustibus cęsus et in equuleo extensus ungulis quoque laniaretur, tormenta
                        hęc non dolori sibi esse dicebat, sed iocunditati. Inde extra urbem tractus
                        lapidibusque obrutus, iocunditate illa, quam inter cruciatus capiebat, iam
                        omni molestia liber frui plenius coepit, fruiturus sine fine.</p>
               <p> Cyriacum, Hierosolymitanum episcopum, qui ante Iudas dictus est et beatę
                        Helenę lignum Dominicę crucis diu sub terra cęlatum indicauit, quia Christum
                        prędicare non cessabat, Iulianus Apostata comprehendi iussit et manum illi
                        dexteram abscindi, plumbum liquefactum in os infundi, super lectum ferreum
                        torreri ferreisque uirgis cędi, matrem quoque eius Annam per capillos alte
                        suspendi, ungulis proscindi, facibus aduri. Ea consumpta rursum Cyriacum in
                        foueam serpentibus refertam mitti mandat. Sed eo dimisso serpentes omnes
                        mortui apparuerunt. Ammonius uero ueneficus, qui illos incantauerat, uiso
                        miraculo conuertitur et Christum confitens obtruncatur. Cyriacus in cacabum
                        oleo bullientem demersus, cum mori nequiret, et gladio transuerberatur. O
                        inuictę fidei uirum, qui, ut Christum negaret, compelli nulla ui potuit.</p>
               <p> Bonifacius Tharsi passus, ad locum suppliciorum audacter accedens martyres
                        ad patiendum palam hortari coepit. Et Sulpitii pręsidis iussu in equuleo
                        errectus, ungulis ita laceratus est, ut ossa apparerent. Clauiculos deinde
                        arundineos in digitis inter ungues et carnem defixos pertulit atque in os
                        plumbum infusum, tum demum in bullientem picem in caput pręcipitatur. Sed
                        cum neque hoc cruciatu consumi posset, capitis amputatione peregit
                        martyrium. Et dum feriretur, terra tremuit plurimique conuersi idola
                        reliquere, tam immania tormenta nihil formidantes, dum Christum sequuntur.</p>
               <pb n="3-437"/>
               <p> Sed ut his tam fortibus ac tam fidis exemplis aliquod imbecillum atque
                        infidele et fidelibus cunctis maxime cauendum interseratur, legimus Decio
                        imperatore quendam Nicomachum nomine in urbe Troade fuisse, qui, dum a
                        proconsule Opimio torqueretur, doloris impatiens diis eius se dixit
                        sacrificaturum. Atque ubi dimissus thura ante idolum incendit, illico a
                        demonio arreptus grauiores poenas dedit. Quippe in rabiem uersus, propriam
                        linguam dentibus mandens expirauit. Heu, heu, infelix Nicomache, non
                        tormenta mutasti, sed tortorem, non poenam, sed fidem, nec mortem
                        diffugisti, sed mortem felicissimam relinquens miserrimam elegisti! Inter
                        damnatos computaris, quia inter beatos censeri, cum posses, noluisti. Pro
                        fide breuissimos pati cruciatus recusasti, at pro perfidia pateris ęternos
                        et perenni illa amissa gloria eo descendisti, ubi ignis inextinguibilis
                        urit, uermis immortalis rodit, tenebrę indiscussę caligant, sulphuris foetor
                        semper exhalat, procellarum spiritus perpetuo furit, ubi denique horror
                        sempiternus inhabitat. Merito talia sortietur, quisquis oblatam sibi ex
                        diuina largitate martyrii coronam ignauo uictus metu accipere contempserit.</p>
               <p> Ideo sane nihil formidans Venantius martyr, sub Decio cęsare in oppido
                        Camerino pręsidis iussu fustibus uerberatur, leonibus exponitur, per pedes
                        pendens uertice ad terram uerso subditi ignis fumido uapore torquetur. Inde
                        depositus dispessis manibus pedibusque diuaricatis, prono distentoque
                        funiceis uinculis corpore a solo subleuatur et eiusdem ignis flamma uentrem
                        et ilia lambente cruciatur. Postremo gladio perimitur. Et tamen tot
                        talibusque afflictus tormentis nunquam se Christianum negauit neque idola
                        demonia esse timuit confiteri, omni cruciatu fortior, omnibus tortoribus
                        audacior, cęsarem ipsum contemnens, dum amplexatur Christum.</p>
               <p> Eustachium cum uxore et liberis Hadrianus princeps ob confessionem Christi
                        in boue ęneo introclusos cremari fecit. Et cum triduo machina illa arsisset
                        ipsique iam in cinerem redacti putarentur, exanimati quidem inuenti sunt,
                            <pb n="3-438"/> sed nusquam adusti, ita ut neque capilli neque pili
                        nidorem ullum admiserint, Deo uolente etiam in igne corpora eorum seruari
                        integra, quorum in credendo fides et in patiendo constantia extitit
                        incorrupta. </p>
               <p> Marcellinum Diocletianus pugnis circa guttur cędi fecit, nudum super uitri
                        fragmenta uolutari, in carcere clausum fame sitique torqueri. Et cum eum
                        nullo cruciatus genere ad sacrificandum diis compellere posset, decollari
                        iussit, uictum se testatus; uiuum utique dimissurus, si uicisset.</p>
               <p> Quadraginta milites Sebastę passi sunt sub Licinio imperatore, Lysia et
                        Agricolao pręfectis. Hos quidem, cum Christum publice prędicarent, in
                        stagnum gelu concretum collo tenus mersos manere usque ad diem alterum
                        compulerunt. Thermę prope appositę erant, ut ad eas confugere liceret,
                        siquis eorum pro Christo pati frigus recusaret. Unus ex illis algoris
                        impatiens, ut ad thermas peruenit, uita defunctus est. Reliqui in glacie
                        perdurantes Deo laudes decantabant. Circa uigiliam noctis tertiam descendit
                        lux super eos et triginta novem coronę in luce apparuerunt. Quod cernens
                        custodum pręfectus illis, qui secum erant, a somno excitatis Christianum se
                        professus est et uestitu reiecto nudus in stagnum prosiluit atque una cum
                        iis, qui ibi erant, psallere coepit, coronam percepturus, quam is, qui inde
                        effugerat, cum uita simul amisit. Mane post hęc eductis et in fidei
                        proposito persistentibus crura confregerunt illique animas Deo tradentes tam
                        gloriosa martyrii uictoria potiti sunt.</p>
               <p> Qui Romę in carcere cum Alexandro, maximo pontifice, uincti tenebantur, post
                        eius martyrium adeo et ipsi mori pro Christo concupierunt, ut Quirino
                        tribuno, qui iam conuersus eorum religionem sequebatur, claustra reserante
                        fugamque suadente exire noluerint. Inde eductos Aurelianus princeps,
                        alligatis ad colla ingentibus saxis, in mari submergi iussit. Quid furis,
                        immo quid insanis, Aureliane? Vincula adhibes fugere nolentibus, extrema
                        minitaris mori cupientibus. Non est, quod iustorum nece glorieris; <pb n="3-439"/> eos occidisti, qui occidi optarunt, ut Christo fruerentur.
                        Nihil illis felicius contingere potuit quam te inimico uti. Irascere igitur
                        et, quantum uis, debachari ac sęuire perge, dum magis nocere ignoscendo
                        queas quam puniendo.</p>
               <p> Hinc quidem Tiburtius et Valerianus, cum ab Almachio, urbano prętore, in
                        uincula coniecti rogarentur, cur principum sententiis damnatos honore
                        sepulturę afficere pręsumerent: »Quia — inquiunt — quos principes ipsi pro
                        Christo damnandos iudicant, eorum nos fieri serui cupimus.« Itaque et ii,
                        sicuti uolebant, obtruncationem passi, martyrii coronam perceperunt,
                        tyrannorum sęuitiam in suum conuertentes triumphum.</p>
               <p> Eleutherius Hadriani iussu lectum ferreum, craticulam, sartaginem, fornacem
                        expertus noxam non sensit. Equorum ferocium caudis alligatur distrahendus et
                        solutis uinculis incolumis euasit. Leonibus in theatro exponitur, sed cum
                        neque leones illi quicquam mali inferrent, capite cęsus diem suum obiit, hoc
                        quidem postremo permittente Domino, ne sanctus martyrii gloria careret, illa
                        uero priora cohibente, ut credere nolentium inexcusabilior esset peruicacia.</p>
               <p> Victorem martyrem Maximianus apud Massiliam iniecto pedibus fune raptatim
                        trahi mandauit atque ita uexatum tantumque non exanimem in carcerem trudi,
                        ubi ille diuino splendore refocillatus ac refectus carceris custodes ad
                        Christum conuertit eosque in fide stabiles imperator capite cędi pręcepit;
                        porro Victorem in equuleo tolli fustibusque et nervis duriter cędi ac rursum
                        in uincula coniici. At ipse, cum simulachrum Iouis ante se constitutum
                        adorare iuberetur, id abominatus pede statuam euertit. Iacuitque resupinatus
                        Iuppiter suis etiam ridendus cultoribus. Cęterum Maximianus fortiorem se deo
                        suo ostendens ulcisci uoluit eius iniuriam, qui seipsum defendere, ne saltem
                        caderet, nequiuit. Victorem igitur, cum pedem illi prius abscidisset,
                        molendini rota subiectum conteri et adhuc spirantem gladio feriri iussit. Et
                        hic quidem martyr efficitur, <pb n="3-440"/> sed euersi Iouis ignominia non
                        aboletur. Ac ne imperator quidem tantum uirium fuit, ut torquendo hominem
                        fidem extorqueret. Et quem uincere non potuit, interemit.</p>
               <p> Hadrianus martyr Nicomedię passus, cum esset militum pręfectus, cernens
                        nostrorum in suppliciis constantiam credere coepit et se Christianum
                        profitens inter damnatorum nomina suum ascribi petiit. Itaque Maximiani
                        iussu in carcerem ducitur et reis per tormenda consumendis computatur. Id
                        ubi resciuit Natalia, uxor eius (quia Christiana erat), lęta ad carcerem
                        cucurrit, uirum ad patientiam hortatur: mox enim fore, ut pro temporali
                        poena ęternis fruatur bonis. His et aliis huiusmodi uerbis animatum
                        relinquens abiit. Hadrianus uero cupiens illam suę fortitudinis fieri
                        spectatricem, cum dies martyrii instaret, uadibus datis dimissus ipsam
                        accersitum perrexit. At illa aduentantem prospiciens, rata ideo liberum
                        factum, quod pręuaricatus esset religionis fidem, claudit ostium et se nolle
                        eum domo recipere exclamat, qui a Christo desciuisset. Vt autem rem, sicuti
                        erat, didicit, admissum dulciter amplexata una cum illo ad carcerem rediit.
                        Deinde, cum ipse fustibus dure admodum uerberatus fractisque cruribus in
                        terra semiuiuus uolutaretur, illa leniter plagas refouendo animum uiri in
                        poenis deficientem adhortationibus errigebat. Vbi tandem ipse manu insuper
                        amputata expirasset, illa Deo gratias egit et manum eius in sinu suo
                        conditam latenter tulit siccatamque in deliciis habuit. Corpus mandatum est
                        sepulturę. Mira utriusque uirtus, sed in sexu fragili mirabilior. Vir ultro
                            certę<ref target="#d3e8508"/>
                  <note xml:id="d3e8508" ana="editor" resp="BG">*corr. ex <q>certe</q>
                  </note> se neci exposuit, ut cum
                        Christo uiueret. Mulier coniugium uiduitate mutare pręoptavit, ut maritum
                        martyrem uideret, cum illo simul cupiens torqueri, cum illo mori.</p>
               <p> Dorotheus et Gorgonius etiam ipsi Nicomedię passi sunt. Quos, quia inter
                        Romanos milites uirtute ac nobilitate pręcellebant, Diocletianus primum
                        largitione et blanditiis auertere nixus est. Obi id param processit,
                        quęstione torquere coepit; equuleum, flagra, ungulas in eos experitur
                        additque uulneribus dolorem, ea sale et aceto perfricando.</p>
               <pb n="3-441"/>
               <p>Deinde in crate distentos ad prunas applicat. Postremo suspensos laqueo
                        necat. Adeo nullum tormenti inuenit genus, quo illos, ne magis Christo quam
                        sibi militarent, mouere posset. Melioris itaque militię stipendia certiora
                        perceperunt, non argentum neque aurum, sed ipsum cęlorum regnum.</p>
               <p> Nicetę martyris poenas difficile est enumerare nec miracula minus. Nicomedię
                        illas a Maximino rege passus est, auunculo suo magno, sed primum ab infideli
                        patre. Nam cum deos argenteos domi sublatos confregisset egenisque
                        erogasset, ligatur a patre et bubalis neruis nudus acerrime flagellatur. Mox
                        ab angelo spiritali consolatione recreatus et in cęlum suspicere iussus
                        uidit manum coronam incredibilis decoris inde sibi porrigentem, ob quod
                        magis patiendi cupiditate ardere coepit. Et cum ei super plumeum stratum
                        uinculis colligato molliterque composito meretriculam adduxissent, linguam
                        dentibus pręsectam in illam expuit et stupore attonitam discedere coegit.
                        Inde super carrucam clauis pręacutis asperatam nudus collocatur, ut, dum
                        raptatus fuerit, ipsa quassatione crebrius uehementiusque sauciaretur. Sed
                        ipso orante omnes ferreę cuspides illę palearum instar mollescunt. Cumque
                        sic lędi non posset, atrociora excogitantur tormenta: hamo ori indito
                        suspenditur, ferro candenti per utramque aurem transforatur, per latera
                        quoque pilo perfoditur. Mira res, tot lęthalibus plagis affectus mori non
                        poterat. Hinc etiam per pedes a terra suspensus fumo cruciatur, mox in pyram
                        cremandus proiicitur, et tamen inde quoque euadit inoffensus. Manibus
                        pedibusque truncatur, super candenti lamina mutilatis cruribus insistere
                        cogitur, in foueam multę altitudinis iactatur, sed et inde membris omnibus
                        ab angelo redintegratis uiuus incolumisque educitur. Post hęc uenenum sibi
                        propinatum sine noxa hausit ac mortuos quosdam precationibus ad uitam
                        reuocauit. Quo quidem miraculo plurimi ad Christum conuersi mota seditione
                        in regem impetum faciunt et frustra fugere conantem occidunt. Nicetas*
                            <ref target="#d3e8523"/>
                  <note xml:id="d3e8523" ana="editor" resp="BG">*corr. ex <q>Niceta</q>
                  </note>
                  <pb n="3-442"/> vero, cum eos baptizasset ecclesiasque aliquot
                        construxisset, ad Dominum tranquillo uitę exitu migrauit. Vere Nicetas, qui
                        tot tormenta uicerit et de cuius nece tyranno non licuit gloriari. Illo enim
                        uiuente ipse peremptus impietatis suę poenas dedit, longe acerbiores apud
                        inferos et quidem sine fine daturus.</p>
               <p> Romanus, cum esset gentilitię perfidię emulator et beatum Laurentium
                        tormenta pro Christi amore patientem spectaret, dixit se uidere iuuenem
                        forma insignem candidissimo linteolo cruorem illius detergentem. Laurentium
                        igitur ad carcerem reductum secutus ab eodem se baptizari fecit et, cum iam
                        aperte se Christianum esse proclamaret, Decio iubente uirgis cęsus capite
                        truncatur. Quid est, quęso, quod tam horrenda aliorum supplicia non
                        deterruerint illum, sed animarint, ut martyr esse optaret, qui paulo ante
                        fuerat gentilis? Adeone spectaculo illo delectatus est? Immo exinde
                        firmissimam ęterni pręmii spem animo concepit, si eadem sibi credenti pati
                        contigisset, et ad quietem properans poenas contempsit.</p>
               <p> Laurentius uero, cum diuersorum tormentorum instrumenta sibi ante oculos
                        proposita uideret, semper se optasse dicit ad eiusmodi epulas inuitatum ire
                        et ad ipsas hauriendas accedere. Cumque Decius cęteros Christianos ab eo
                        sibi prodi poposcisset, ut »quid — inquit — eos requiris, quorum conspectu
                        es indignus? Nam nomina illorum scripta sunt in cęlo.« Iratus ille
                        contemptorem suum fustibus pręlumbari iussit, laminis candentibus uri,
                        scorpionibus lacerari, in ore lapidibus contundi, sic denique excruciatum
                        super ferrea crate distendi prunisque torreri. At ille supplicia irridens
                        intentis in Decium oculis: »Iam satis assatum est — inquit — tolle et
                        manduca!« Mox Deo gratias agens, quod se martyrii gloria dignatus esset,
                        animam reddidit, tanto maius recepturus pręmium, quanto passus duriora.</p>
               <p> Hippolitus quoque (cuius custodię Laurentius traditus fuerat) et ipse in*
                        Christum credens atque confitens Valeriani <ref target="#d3e8537"/>
                  <note xml:id="d3e8537" ana="editor" resp="BG">*add.</note>
                  <pb n="3-443"/> pręfecti iussu ad colla indomitorum equorum ligatus cum
                        distraheretur, fidem, quam receperat, integram seruauit. Membra diuidi
                        potuerunt, Christi amor scindi non potuit. Poena quoque hęc non casu
                        inflicta, sed Dei nutu uidetur electa, ut nomine eius, cui irrogabatur,
                        pulchre conueniret. Hippolitus quippe Gręca compositio, si in nostrum
                        uertatur sermonem, »equo discerptum« sonat. O felicem uirum, qui quoties
                        nominatur, toties patientię suę laudem simul proferri sentit, id pro Christo
                        passus in corpore, quod a parentibus accepit in nomine.</p>
               <p> Cyprianus, Carthaginiensis episcopus, cuius multa religiose et eleganter
                        scripta extant, Carthagine passus est sub Valeriano et Galieno principibus.
                        Hic ob Christianam assertionem primo in exilium actus, deinde reuocatus, cum
                        edictum, quo capite cędendus decernebatur, audisset, Deo gratias egit, nihil
                        prę se tristitię ferens. Deinde suis pręcepit, ut spiculatori, a quo percuti
                        deberet, quinque et uiginti aureos mercedi darent, quasi beneficium ab eo,
                        non interitum accepturus. Itaque oculos ipse sudario tegens, extensam
                        ceruicem gladio subiecit et coronam accepit martyrii, tam animi constantia
                        in patiendo clarus, quam eruditione in docendo.</p>
               <p> Arcadius martyr (ut Zeno, Veronensis episcopus, de illo prodidit) manibus
                        pedibusque articulatim atque membratim discerptus, truncus in suo sanguine
                        uolutandus relinquitur. Sed tanto integriorem spiritum Deo reddidit, quanto
                        patientius corporis mutilationem tolerauit.</p>
               <p> Iacobus martyr in Perside passus, quem a supplicii genere alii Denodatum
                        alii Intercisum cognominarunt, nos usitatiore uocabulo Deartuatum potius
                        dicendum censemus. Huic enim se Christianum profitenti manuum pedumque
                        digiti nodatim pręciduntur, tum palmę, tum brachia, tum lacerti ad humeros
                        usque; sic et pedes et tibię et crura. Ita tamen ille trunco corpore Deo
                        laudes gratesque agere non cessauit, donec regis iussu dissecta ceruice
                        consummauit martyrium, tam fide integer quam membris lacer. Sic statur pro
                        religione, sic dimicatur pro Christo. Hoc militię genere ad cęlestem gloriam
                        angelorumque triumphum peruenitur.</p>
               <pb n="3-444"/>
               <p> Quamobrem haud alium animum etiam iis inesse oportet, quibus patiendi deest
                        occasio. Sic enim sine martyrio martyrii meritum adipisci poterunt, sicut
                        adeptum credimus beatum Dominicum, prędicatorum patrem. Qui cum iter ageret,
                        intrepidus in hereticos, qui sibi insidiabantur, incurrit. Ab iis
                        percunctatus, quid facturus esset, si comprehensum trucidare uellent:
                        »Precarer uos — inquit — ne uno ictu mortem mihi inferretis, sed prius
                        particulatim mutilantes membrorum meorum frusta ante me numeranda
                        exponeretis; deinde, ut hos oculos effoderetis et, postquam me aliquandiu in
                        meo uolutassem sanguine, tum demum reliquum corpus cęsum dilaniantes,
                        crudeliter extingueretis pro nomine Domini mei Iesu Christi.« Obstupefacti
                        illi tanta uiri audacia intactum dimisere. Alias etiam hereticis necem
                        minitantibus nondum se martyrii gloria dignum dixit, sed ut dignus euadat,
                        ualde cupere. Igitur neque insidiis inimicorum neque minis deterritus est,
                        ne uel pergeret, quo necesse erat, uel loqueretur, quod opus erat ad salutem
                        multorum.</p>
            </div>
            <div type="caput" n="6">
               <head>Caput VI / DE PATIENTIA MARTYRVM FOEMINEI SEXVS</head>
               <p> Satis hęc de uiris, foeminarum iam martyria pertractemus<q>, </q>quando
                        quidem nec illarum aut minor in sustinendo fuit constantia aut leuior in
                        patiendo poena.</p>
               <p> Barbaram, Christo deditam uirginem, infidelis pater hostiliter persecutus
                        est. Flagris cęsam et per capillos tractam <pb n="3-445"/> Alexandrię
                        pręsidi Martiano puniendam obtulit. Pręses autem sacrificare nolentem neruis
                        bubalis duriter uerberari iussit et in carcerem trudi. Ob quam illa
                        patientiam meruit a Christo uisitari et passionis dolorem pręsentię Dominicę
                        suauitas mitigauit. Dehinc educta, dum ad supplicium traheretur, gaudebat.
                        Itaque lampades, malleos, flagella constanter pertulit. Cumque amictu ipsam
                        exuissent, magis pudore nuditatis quam dolore affecta poenę ad Deum orauit,
                        et stola candidissima diuinitus induta apparuit. Postremo, cum obtruncari
                        iuberetur, pater filię carnifex fuit. Sed mox tanti sceleris iustas exoluit
                        poenas, fulminis ictu interemptus. Ipsa uero corporis uinculis expedita, cum
                        uirginitatis martyriique corona ad cęlestis tandem Sponsi thalamos lęta
                        migrauit.</p>
               <p> Par in tolerandis tormentis Agathę uirginis fortitudo fuit. Quintiano,
                        Sicilię proconsuli, extrema minitanti, nisi diis thura poneret, respondit se
                        Deo uero sacrificaturam, non demoniis. Et cum fidiculis equuleoque
                        uexaretur, delectari se poenis, non tristari dixit: quoniam, sicuti triticum
                        non reconditur in horreum nisi tritura uentilationeque permundatum, ita et
                        se non posse ad patientię pręmia peruenire, nisi suppliciis ante probetur.
                        Hinc iubente Quintiano mamillam illi a pectore distorquent, mox et
                        abscidunt. At ipsa ad Quintianum conuersa exclamat: Impie, crudelis, dire
                        tyranne, non te pudet in me amputare, quod in matre suxisti? Sed nihil
                        proficis. Habeo enim, quas auellere non potes, interioris fidei speique
                        mamillas, quarum alimento reparatur in me sustinendi uirtus. Post hęc in
                        carcere posita, Petrus apostolus apparens plagam curat, et locus ante
                        tenebris horrens pedoreque tristis repente illustratur suauiterque fragrat.
                        Attoniti eo miraculo custodes, reseratis ianuis uirginem, ut abiret,
                        hortantur. Cęterum ipsa, ne stans in limine uictorię pedem referendo pręmium
                        amitteret, nusquam discessit. Postero igitur die Quintiani iussu super
                        prunas testis permixtas aliquandiu uolutata torretur, simul ac laceratur.
                        Fluenteque hubertim cruore ignis extingui coeperat, cum tam immane facinus
                        terra non ferens intremuit, pars muri quassata Quintiani asseclas <pb n="3-446"/> opressit ruina. Virgo rursum carceri reddita, cum finem
                        orasset uitę, obdormiuit in Domino. Neque illa in funere angelicis laudibus
                        caruit, quę in tormentis fidem seruauit. Ab angelis quippe adposita fertur
                        sepulturę eius marmorea tabella, in qua scriptum erat: Mentem sanctam,
                        spontaneam, honorem Deo et patrię liberationem. Et, si tam gloriosa iacuit
                        in tumulo, quam felix regnat in cęlo! Vt autem et hinc patescat, quanto sint
                        miseriores, qui torquent quam qui torquentur, Quintianus cum equo, cui
                        insederat, in fluuium pręcipitatus uorticibusque obrutus nusquam comparuit.</p>
               <p> Agnes, Romana uirgo, tertio decimo ętatis suę anno primum contra pudicicię
                        oppugnatores inuicta perstitit et ad lupanar ui adducta, Deo protegente
                        corrumpi nequiuit. Deinde ab Aspasio tribuno, quod Christum confiteretur, ei
                        se desponsatam dicens, in ignem comburenda impingitur. Sed diuisa flamma
                        carnifices adussit, ipsam non attigit. Aspasii tamen ira flammis feruentior,
                        ferro illam iugulari iussit, cui ignis pepercerat. Miremur uiros
                        contempsisse supplicia, si in tam tenella ętate foemineum pectus tantum
                        exibuit constantię, ut torqueri, ut occidi mallet quam uel sanctę
                        uirginitatis propositum deserere uel Christianę credulitatis fidem.</p>
               <p> Cęcilię quoque Romanę Christo dedicata uirginitas martyrii retulit
                        triumphum. Quę Valeriano desponsata, dum nuptiarum celebris ageretur dies,
                        pro Fescenninis Euangelium intra se tacita decantauit. Et cum iam in cubilis
                        secreto cum sponso adesset, illi fidem Christi, deinde etiam Tiburtio,
                        fratri eius, persuasit atque ambos ad coronam egit martyrii, angelorum uisu
                        rosarumque cęlestium odore ante animatos. Ipsa quoque, quoniam deos
                        gentilium simulachra uana esse diceret, Almachii, urbani prętoris, iussu in
                        ignem cremanda deiicitur. Et cum illęsa permaneret, decollari iubetur. Ter
                        percussa occidi non potuit et dimissa triduum superuixit, ut neque tunc
                        moreretur, cum carnifici liberet, neque ultra, quam sibi expediret, uiueret,
                        ne et ille nece eius gloriari posset et ipsa tardius, <pb n="3-447"/> quam
                        uellet, cum seruatę castitatis tum consummati martyrii reciperet mercedem.</p>
               <p> Catharina, uirgo sanctitate magis quam regia stirpe clara atque inter
                        Alexandię puellas pulcherrima, plus tamen uirtutibus quam forma pollens, cum
                        Maxentius cęsar Christianos ad idolorum culturam cogeret, prorupit in
                        medium, cęsarem increpuit, martyres pręmii spe confirmauit, mundi sapientes
                        disputando uicit, ita ut conuersi pro Christi nomine, quod impugnauerant,
                        iam defendendo mori non formidarent. Pro quo et ipsa scorpionibus cęsa, in
                        carcere fame sitique afflicta, ab angelis uisitatur atque alitur. Faustinam,
                        Maxentii coniugem, Porphyriumque, militum magistrum, cum ducentis militibus
                        in fidem recipit Christi. Quamobrem rotis applicatur ita arcte compositis,
                        ut in orbem actę multiplici mucrone discidissent alligatam, nisi extemplo ui
                        diuina, ueluti fulminis cum fragore ruentis ictu, ipsa tormenti moles fracta
                        dissiliisset. Itaque uirginem intactam reliquit, multam tamen infidelium
                        turbam uiolento fragmentorum excussu prostrauit. Cęteri, qui euaserant, fere
                        omnes Christo credidere martyrioque cum Faustina et Porphyrio coronati sunt.
                        Cum ergo Catharina tantam multitudinem ante se ad cęlum pręmisisset et iam
                        eos cuperet sequi, obtruncatur. Vulnus lacte manasse constat, ut uirginalem
                        puritatem testaretur. Corpus ab angelis inde usque ad montem Synai delatum,
                        ut, ubi a Deo data Lex fuit, ibi illius monumentum esset, quę sic pro lege
                        stetit Christi, ut et philosophorum sapientiam confutaret et tyranni
                        sęuitiam nec reprehendere timeret nec ferre recusaret.</p>
               <p> Luciam, uirginem Siracusanam, Paschasius proconsul ad prostibulum adduci
                        iusserat, et illa neque uirorum neque boum ui, qui funibus uinctam trahere
                        nitebantur, loco moueri potuit. Lignorum ergo struem tyrannus circumponi et
                        uirginem incendio consumi decernit. At illa inter flammas constituta calorem
                        non sentiens Deo gratias agebat. Furit Paschasius et iam, quo se uertat,
                        nescit, dum ipsum a foemina uinci pudet. Cumque animo conflictaretur, <pb n="3-448"/> quidam ex lictoribus destricto<ref target="#d3e8588"/>
                  <note xml:id="d3e8588" ana="editor" resp="BG">*corr. ex
                            <q>districto</q>
                  </note> ense Lucię iugulum transfodit. Nec tamen illa
                        mori potuit, donec eucharistię sacramentum de manu sacerdotis accepit
                        illoque comitata ad cęlum abiit, cuius fide in terra, cum torqueretur, non
                        deseruit.</p>
               <p> Tecla uirgo, Pauli apostoli prędicatione instructa, Christo se dedicat et
                        iuuenem, cui pacta fuerat, repudiat. A matre Christianitatis quasi
                        sacrilegii accusatur, a proconsule Alexandro igne cremanda condemnatur. Sed
                        ignis repentino imbre extinguitur, illa intacta liberatur. Rursum
                        comprehensa bestiis exponitur, sed inter leones et ursos tuta securaque
                        permanet. In fossam serpentum deturbatur, et serpentes emoriuntur. Tauris
                        ferocissimis distrahenda alligatur, et ruptis uinculis periculum euadit
                        omniumque mentibus in stuporem uersis libera dimittitur. Inde ab Iconio, ubi
                        talia passa est, Seleuciam deueniens, multis doctrina sua Christo ascitis,
                        uitam hanc cum ęterna commutauit, parata quidem pro ueritatis assertione
                        omnia perpeti supplicia, nisi ab iis illam Dominus protexisset, multorum
                        consulens saluti, dum uni parcit, ipsam tamen sic pręmiis afficiens
                        martyrii, ac si poenis martyrii esset consumpta. O felicem uirginem, quę non
                        sentit tormentorum cruciatus et recipere meruit pręmium.</p>
               <p> Dorothea uirgo, Cęsareę, Cappadocię oppido, pro Christi nomine a Fabricio
                        pręfecto diu torta, cum tandem ad capitale supplicium duceretur, gaudebat,
                        quod se ad Sponsum ire diceret, cuius paradisus omnium florum omniumque
                        fructuum ferax multo amoenius, quam dici possit, uernat, suauius fragrat,
                        copiosius exhuberat. Tunc Theophilus scriba ridiculi causa illam rogauit,
                        ut, cum eo peruenisset, inde sibi rosas mittendas curaret. Cui ipsa: Nequid
                        — inquit — impossibile esse credentibus credas, quod petis, efficiam.
                        Postquam ergo decollata est, Theophilo in curia uersanti puer cum recentium
                        cistula rosarum apparuit, et quidem brumę tempore, quando nihil in aruis
                        florere solet, easque sibi a Dorothea de sui Sponsi paradiso missas dixit.
                        Et cum obtulisset, ex oculis euanuit. <pb n="3-449"/> Videns ergo ille serio
                        factum, quod ioco poposcerat, quia fieri posse non credebat, et altius rem
                        consyderans, Christianum se fecit martyriumque sustinuit, post rosas fructum
                        quoque uerę perfectęque beatitatis percepturus. Si Theophilum rosę mouerunt,
                        moueant et nos quotidiana sanctorum miracula, ne pro Christo quicquam ferre
                        perpetique timeamus.</p>
               <p> Nec te, Alexandrina uirgo Apollonia, hoc loco tacebimus. Cui dentes
                        euellere, quam igne cremare Decii cęsaris immanitas potuit, fidem corrumpere
                        non potuit.</p>
               <p> Et tu inter Aphricanas puellas forma, nobilitate atque animo pręstans,
                        Iuliana uirgo, ut Christo nuberes, Eleusii, Nicomedię pręfecti, nuptias
                        contempsisti et unius Dei famulam se confitens, ab idolis autem abhorrens,
                        flagella, uirgas, plumbum pateris nec propositum mutas. Diabolum uisibili
                        specie tibi insidiantem ligas et uerberibus afficis et in latrinam
                        pręcipitem mittis, hunc uindicando, tyrannum patiendo superas. Sed etiam
                        inter tormenta apparuit patientię uirtus: rotis conterenda subiiceris, et
                        franguntur; in bulliens plumbum mitteris, et tepescit. Capitis demum
                        obtruncatione imples martyrium, et Ecclesię capiti, Christo, iungeris, tanto
                        morte facta felicior, quanto fuisti in tolerando constantior.</p>
               <p> Eadem uirtus et Margaritam uirginem Christo desponsauit. Hęc ab Olybrio,
                        Antiochię pręfecto, adamata, deinde, quod Christiana esset, amore in odium
                        uerso, in equuleum fuit suspensa, uirgis cęsa, ungulis lacerata, carceri
                        tradita. Vbi a dracone deglutita, rupto illius uentre euasit illęsa. Et
                        demonem, qui humana figura ad se decipiendam uenerat, prostratum pedibus
                        conculcauit, ita ut ille emisso eiulatu et se uictum confessus euanesceret.
                        Victrix igitur diaboli nec humanis uiribus uinci potuit. Cum enim iterum in
                        equuleo tolleretur, facibus ureretur, in aquam mergeretur, terra tremuit,
                        uincula soluta sunt, uulnera curata, uirginale caput solari radio coronatum
                        apparuit, multa hominum milia ad Christum conuersa sunt. Ipsa postremo uirgo
                        capite cęsa, relicto corpore cęlum petiit, ut semper cum Christo uiueret,
                        quę pro Christo mori non dubitauit.</p>
               <pb n="3-450"/>
               <p> Euphemia uirgo, dum martyres Chalcedone ad toleranda fortiter tormenta palam
                        hortaretur, dum cum ipsis torqueri cupiens clamat iniquum esse, ut sibi, quę
                        Romana esset, et quidem senatoris filia, aduenę et ignoti homines
                        pręferantur, se prius ad Christum mitti oportere, hac uociferatione
                        prouocato Prisco pręfecto in cancerem cum cęteris, qui damnati erant,
                        detruditur et Deo gratias agit, quod se martyrum numero dignam fecisset.
                        Deinde, cum alii uincti, ipsa soluta, in forum producerentur, questa est
                        derogari principum edicto, quod non se quoque sicuti reliquos uincula
                        constringerent. Pręfectus ergo se ludibrio a puella haberi ratus, iracunde
                        hoc tulit omniaque in illam tormenta, quę furenti occurrere poterant,
                        exercuit: alapas, equuleum, ignem, inediam, trapeta, bestias, gladium, quo
                        tandem illa confossa tradidit spiritum. Igitur non sola uirginitate Christo
                        placere desyderans, ultro se exposuit suppliciis, ut placeret et martyrio.</p>
               <p> Theodosia uirgo, Cęsareę, Palestinę oppido, passa, quia Christum aperte
                        confitebatur, urbani pręsidis iussu per capillos nuda suspenditur. Nubes
                        autem ab alto delapsa nuditatem eius texit. Ferreis nexibus constricta in
                        teterrimo carcere compingitur. At uero ueniente ad ancillam suam Christo
                        illuxit carcer, uincula confracta sunt, ipsa uirgo iocunditate perfusa.
                        Deinde saxo ad collum ligato in mare pręcipitatur, sed ab eo soluta ad
                        littus enatauit. Tum etiam leopardis exponitur, sed bestię, quam illico
                        dilaniaturę putabantur, non attigerunt. Denique pręses omnibus bestiis
                        efferatior, quando quidem illam aliter consumere nequiuit, obtruncari
                        iussit. Nullis tamen tormentis, ut idolis adoleret, efficere potuit.</p>
               <p> Christinam uirginem, in oppido Italię Tyro (quod ad Vulsinium lacum situm
                        est) passam, mirari facilius est quam laudare. Patris sui, urbani Tyri
                        pręfecti, idola argentea confringens, egenis dispertiuit, blandimenta
                        illius, quibus ipsam a Christo auertere moliebatur, despexit, minas irrisit,
                        non flagellis dilaniata constantiam mutauit. Quin immo lacerę carnis frustum
                        in patrem proiiciens ait: Satiare carnibus, miser, quas genuisti! Filiam
                        comedere potes, at <pb n="3-451"/> certe, ut impietati tuę consentiat,
                        facere non potes. Hinc rotis alligatur et subdito igne uritur in lacumque
                        deiicitur. Mox defuncto patre a Dione, eius successore, in oleo, resina et
                        pice coquitur. Et cum ab hac quoque pernicie liberasset eam Dominus, ad
                        Apollinem adorandum ducta statuam precatione subuertit. Et ipse uates
                        Apollo, quod futurum de se non pręuiderat, redactus est in puluerem. Tum
                        Dione quoque morte repentina subtracto subrogatur Iulianus. Qui Christinam
                        in fornacem ardentem mitti iussit, sed missa noxam non sensit. Serpentibus
                        mordendam obiecit, sed serpentes illa dimissa ueneficum inuaserunt.
                        Interemptum uero ipsa suscitauit et serpentes in desertum fugere compulit.
                        Serpentibus tamen sęuior Iulianus mamillas illi amputari iubet, linguam
                        pręcidi, ipsam sagittis confici. Tali demum martyrio consumptam cęlum
                        suscepit, sancti honorarunt, angeli laudibus extulerunt, Christus amplexatus
                        est, Deus Pater regni cęlestis hęreditate donauit. Siquidem una puellula a
                        tribus crudelissimis ciuitatis pręsulibus continenter excruciata, uinci
                        nequiuit, hoc est, ut peccaret, compelli nulla ui unquam potuit.</p>
               <p> Antonino Augusto Ecclesiam persequente, dum in Sicilia Sebastiani
                        proconsulis iussu Victor martyr torqueretur, Stephana, militis cuiusdam
                        uxor, uisis miraculis ad credulitatem conuersa, Christum Iesum Dei Filium
                        confiteri coepit. Cumque nullo pacto ab ea confessione reuocari posset,
                        duobus duarum arborum aliquantulum inter se distantium ramis aduerso inflexu
                        ui ad terram curuatis alligata atque dimissa, rapido eorum in diuersum
                        reductu repente discerpitur et disperso per humum cruore diffluentibusque
                        intestinis corporis partes in suo utraque ramo suspensę palpitarunt. Nec
                        tamen discerpi mulieris fides potuit, quam illa integram conseruauit et pro
                        qua seruata immarcessibilem martyrii coronam accepit, tanto maiori honore a
                        Christo suo affecta, quanto pro eius nomine a tyranno crudelius interempta.</p>
               <p> Iulita cum paruulo filio Quirico apud Tharsum, Cilicię oppidum, passi sunt.
                        Ipsa primum Alexandri imperatoris iussu dure flagellatur, Quiricus uero,
                        adhuc trimus puer, <pb n="3-452"/> spectante matre pręcipitio in terra
                        elliditur. Rursum ipsa, cum in confessione Christi perseueraret, excoriatur,
                        picis bullore perfunditur, postremo decollatur. Necdum satiata tyranni
                        rabies aduersus interfectos desęuit: mortua corpora frustatim concidi
                        lateque dispergi iubet, quasi uero, si sancti in terra tumulo careant, in
                        cęlo non sint habituri locum. Vt tamen illo inuito etiam ab hominibus
                        honorarentur, qui iam angelis iuncti erant, frustis illis inter se
                        coeuntibus atque consolidatis corpora integra inuenta sunt et sepulturę
                        mandata et a fidelibus reuerentię habita.</p>
               <p> Maxima et Donatilla sorores, cum se suamque uirginitatem Christo
                        dedicassent, persecutione Galieni principis in Aphrica passę sunt. Felle
                        primum et aceto Anolini pręsidis iussu potatę gaudebant, quod dignę habitę
                        essent eam iam bibere pro Domino amaritudinem, quam ante pro ipsis Dominus
                        biberat in cruce. Inde uerberibus diruptę calceque confricatę, ut plagarum
                        dolor duplicaretur, ad hęc etiam in equuleo extentę, compelli non potuere,
                        ut idolo immolarent. In quod cum expuissent, super craticula torrentur,
                        deinde ad bestias damnantur. Sed igne bestiisque parcentibus non parcit
                        Anolinus. Gladio ambas cędi iussit, ut se et flammis ardentiorem et feris
                        animalibus truculentiorem ostenderet. Ipsę autem uirgines, quoniam
                        constanter tormenta pertulere, nunc inter angelorum choros feliciter
                        exultant, eius conspectu semper fruentes in cęlo, cuius unius amore terrena
                        contempserant.</p>
               <p> Cuius etiam amore Felicitas Romę passa, nec Antonini imperatoris edicta nec
                        Publii tribuni minas quicquam pensi fecit. Seque et septem filios tyrannicę
                        ultro ingessit crudelitati, dum una cum illis, quos genuerat, ad martyrii
                        palmam cuperet peruenire. Ecce iam cernit alium plumbatis cędi, alium
                        fustibus mactari, alium pręcipitio ellidi, cęteros capite truncari et inde
                        non se animo minus quam illos corpore torqueri, et tamen, ut in confessione
                        perdurent, hortatur. Ipsa demum colaphis fracta carcerisque angustiis
                        afflicta, cum liberos, quos ad martyrium pręmiserat, sequi optaret,
                        decollatur. O uere felix Felicitas, cui tantum animi fuit, ut et filiorum
                        tormenta constanter spectares et <pb n="3-453"/> tua fortiter perferres.
                        Felix, quę octuplici patientia, octies martyr, octo donanda coronis cęlum
                        ascendisti, toties pro Christo mortua, quota cum filiis, quos una tecum
                        morti exposuisti, numeraris. Vicisti fortitudine Machabeorum matrem. Quod
                        illa pro Lege sustinuit, tu passa es pro Euangelio. Sed illa comprehensa
                        dicitur, tu te tua sponte obtulisti, magnificum quidem Christianorumque
                        proprium existimans Christianitatem non dissimulare, supplicia contemnere,
                        quorum toleratione probatur fides, glorificatur Christus, uere Dei cultus
                        innotescit.</p>
               <p> Infinita sunt huiuscemodi tum uirorum tum foeminarum exempla. Sed nobis ista
                        satis sint, quę retulimus. Et, si cui non satis erunt, nec illa profecto
                        satis esse poterunt, quę omissa sunt. Quo tamen quisque ad omnia minus
                        trepide se accingat, libet in fine partis huius quędam Scripturarum dicta
                        ueluti urgentes ad poenarum contemptum stimulos adhibere. Tu igitur, qui
                        persecutionibus premeris impiorum, noli animo concidere: tecum est Dominus.
                        Noli timere: ille te de hac breui calamitate mox ad ęternam euehet
                        felicitatem. Ait enim: <q>Cum ipso sum in tribulatione; erripiam eum, et
                            glorificabo eum. Longitudine dierum replebo eum, et ostendam illi
                            salutare meum. </q>Hoc idem et in Euangelio affirmauit dicens: <q>Mundus
                            gaudebit, uos uero contristabimini. Sed tristitia uestra conuertetur in
                            gaudium. </q>Iccirco, sicuti Dominus, ita et serui eius hac spei
                        expectatione patientiam nostram stabilire monendo exhortandoque studuerunt.
                        Iacobus, qui primus inter apostolos lauream meruit martyrii: <q>Patientes —
                        </q>inquit — <q>estote fratres usque ad aduentum Domini. Ecce agricola
                            expectat preciosum fructum terrę, patienter ferens, donec accipiat
                            temporaneum et serotinum. </q>Ipse etiam princeps apostolorum Petrus:
                            <q>Communicantes — </q>inquit — <q>Christi passionibus gaudete, ut et in
                            reuelatione glorię eius gaudeatis exultantes. Si exprobramini in nomine
                            Christi, beati eritis, quoniam, quod est honoris, glorię et uirtutis Dei
                            et, qui est eius spiritus, super uos requiescit. </q>Hinc quidem uas
                        electionis Paulus magis iam in uinculis, quam cum liber esset, gaudens:
                            <q>Hęc patior — </q>ait — <q>sed non confundor. Scio enim, <pb n="3-454"/> cui credidi, et certus sum, quia potens est depositum meum seruare in
                            illum diem. </q>Denique in ipso uitę exitu seruantę innocentię
                        recordatione pręmiique capiendi magnitudine lętus: <q>Ego iam delibor —
                        </q>inquit — <q>et tempus resolutionis meę instat. Bonum certamen certaui,
                            cursum consummaui fidem seruaui. In reliquo reposita est mihi corona
                            iustitię, quam reddet mihi Dominus, in illa die iustus iudex; non solum
                            autem mihi, sed et iis, qui diligunt aduentum eius. </q>Quod siquis
                        adhuc sanctos martyres emulari ignaua timiditate uictus hęsitauerit, discat,
                        quia ii sunt equi illi Zacharia propheta, cruoris aspersione ruffi,
                        patientię uirtute robustissimi, de quadriga prodeuntes Euangelii et
                        perambulantes terram. Dum enim ad cęlum sibi uiam affectant, terrena omnia
                        pedibus conculcarunt. Hi sunt illa tertia pars, quę apud eundem prophetam
                        duabus reliquis, hoc est, Iudeis et gentilibus prędicatur superfutura.
                            <q>Partes duę </q>— inquit — <q>in terra dispergentur et deficient, et
                            tertia pars relinquetur in ea. Et ducam tertiam partem per ignem, et
                            uram eos, sicut uritur argentum, et probabo eos, sicut probatur aurum.
                            Hi sunt, </q>ut in Apocalypsi legimus, <q>qui uenerunt de tribulatione
                            magna et lauerunt stolas suas, et dealbauerunt eas in sanguine Agni.
                            Ideo sunt ante thronum Dei, et seruiunt ei die ac nocte in templo eius;
                            et qui sedet in throno, habitabit super illos. Non esurient neque
                            sitient amplius, neque cadet superillos sol neque ullus ęstus, quoniam
                            Agnus, qui in medio throni est, reget illos et deducet eos ad uitę
                            fontes aquarum, et absterget Deus omnem lachrymam ab oculis eorum. Hi,
                        </q>sicut alibi scriptum est, <q>stabunt in magna constantia aduersus eos,
                            qui se angustiauerunt, et illi uidentes turbabuntur. </q>Denique
                        gementes dicent: <q>Hi sunt, quos habuimus aliquando in derisum et in
                            similitudinem improperii. Nos insensati uitam illorum existimabamus
                            insaniam, et finem illorum sine honore. Ecce quomodo computati sunt
                            inter filios Dei, et inter sanctos sors illorum est. </q>O exoptanda
                        tormenta, desyderabiles poenę, nunquam satis concupita nex, per quorum
                        patientiam ad tantam peruenitur felicitatem!</p>
            </div>
            <pb n="3-455"/>
            <div type="caput" n="7">
               <head>Caput VII / DE RATIONE RESISTENDI DIABOLO</head>
               <p> Didicimus, quemadmodum praua atque impia iubentium minas oporteat contemnere
                        omniaque extrema pati prius quam religionis fidem uiolare. Discamus nunc
                        diabolo resistendi rationem, quando hic quoque blanditiis allicit,
                        terrificationibus urget, partim dolo, partim ui contendit, modis omnibus,
                        horis omnibus, nunc occulte, nunc palam, ut hominis innocentiam subuertat,
                        molitur, inuidens illi cęlestem beatitudinem, a qua se irreuocabiliter
                        decidisse meminit. Facile autem et calliditatem eius cauere et uires non
                        timere poterit, quisquis hac etiam in parte sanctorum exempla diligentius
                        inspexerit accuratiusque obseruauerit.</p>
               <p> Iam a principio coluber tortuosus diabolus humano generi infensus, in primos
                        homines inuidię suę uirus uomere coepit, ac ligni a Deo uetiti usum suadens:
                            <q>Nequaquam moriemini - </q>inquit — <q>sed eritis sicut dii, scientes
                            bonum et malum. </q>Mendaci professione pellexit eos ad peccandum, et
                        illi diuinum transgressi mandatum, quamprimum maledictionibus succubuere.
                        Igitur caueamus ab eo, quia inimicus est, nec uerbis eius pręstemus fidem,
                        quia fallax est. <q>Homicida fuit ab initio — </q>ut Saluator ait — <q>et in
                            ueritate non stetit, quia non est ueritas in eo. Cum loquitur mendacium,
                            expropriis loquitur, quia mendax est, et pater eius. </q>
               </p>
               <p> Laudatur a Domino Iob. Sathanas inuidet, sed nocere nisi permissus non
                        potest. Vbi uero potestatem nocendi accepit, iustum hominem omnibus afficit
                        erumnis, postremo et mala corporis ualitudine terribiliter uexat. Sed fortis
                        Dei athleta semper inconcussus perstitit, quodque <pb n="3-456"/> diabolus
                        ad eius integritatem euertendam machinatus fuerat, id illi cessit ad
                        gloriam. Et patientię uirtute tanto est factus clarior, quanto calamitosius
                        oppresus. Constat igitur aduersos interdum casus diaboli calliditate
                        prouenire, ut hominem ad impatientiam trahat, quem prosperis in rebus
                        modestum, pium ac Deum timentem uidet. Quod si etiam in aduersis patientem
                        esse cognouerit, iam illum ultra infestare erubescit, quem tot uirtutum
                        armis munitum cernit. Duplicia autem Iob post probationem recepisse dicitur,
                        ut et tu te multo plura adepturum speres, si amissa ęquo animo pertuleris.</p>
               <p> Quem autem hominum omnino intentatum relinquet ille, qui Dei Filium Iesum
                        tentare non timuit? Cum enim dubitaret, an ipse esset, ieiunum et iam
                        esurientem ad gulę uitium prouocat dicens: <q>Dic, ut lapides isti panes
                            fiant. </q>Mox, quem constantem in ieiunando cognouit, posse eum mentis
                        elatione cadere credidit, qua sibi iam sanctus uideretur. Et supra
                        pinnaculum templi constituto ait: <q>Si Filius Dei es, mitte te deorsum.
                            Scriptum est enim: Angelis suis mandauit de te, et in manibus tollent
                            te, ne forte offendas ad lapidem pedem tuum. </q>Cumque etiam humilem
                        esse deprehendisset, adhuc auaritia animum pulsat ostendensque ei regna
                        mundi et gloriam eorum: <q>Hęc omnia tibi dabo </q>— inquit — <q>si cadens
                            adoraueris me. </q>Cum autem et hoc incassum suasisset, iam omni
                        uincendi spe amissa reliquit eum, et angeli accesserunt, et ministrabant ei.
                        Angelico ergo ministerio honorari dignus erit, qui diabolum uicerit. </p>
               <p> Vt autem uincamus, quoties ad lautiores cibos auiditas urget, meminerimus,
                        quia non in solo pane uiuit homo. Quoties ad subeunda pericula sola
                        temeritas prouocat, statim occurrat, quia Deum tentare non debemus. Quoties
                        honorum opulentięque cupidine solicitamur, protinus ad mentem reuocetur:
                            <q>Dominum Deum tuum adorabis, et illi soli seruies. </q>Postremo,
                        quoties perniciosarum cogitationum stimulis agitabimur, semper resistendo ac
                        repugnando clamemus: Vade retro, Sathana, iam satis certi eo angelos
                        accessuros, unde diabolus uictus recesserit.</p>
               <pb n="3-457"/>
               <p>At uicto etiam Sathana impense cauendum est, nequa ex hoc surrepat inanis
                        glorię iactatio. Mirabantur se apostoli, quod demoniis imperarent, et
                        audiunt: <q>Nolite gaudere in hoc, quia demonia subiiciuntur uobis. Gaudete
                            autem, quia nomina uestra scripta sunt in cęlis. </q>Et: <q>Videbam
                            Sathanam — </q>inquit — <q>sicut fulgur de cęlo cadentem. </q>Qui quanto
                        se altius errexerat, tanto inferius corruit. Qui ergo acceptam gratiam
                        semper integram conseruare cupit, semper humiliari studeat, in omnibus Deo
                        gratias agat, si malarum tentationum uictor euaserit, illi soli acceptum
                        referat. Ait enim: <q>Sine me nihil potestis facere.</q>
               </p>
               <p> Sathanas quippe iste nequissimus, cum Domini discipulos cribrare sicut
                        triticum expetisset, non est permissus, nisi in eum, qui de se multum
                        pręsumpserat dicens: <q>Domine, tecum paratus sum et in carcerem et in
                            mortem ire. </q>Petrus ergo et tentari et labi dimissus est, ut per
                        poenitentiam humiliatus disceret iam non sibimet confidere, sed ei, cuius
                        beneficio etiam post lapsum subleuatus est, ne periret. Igitur, quisquis
                        aliquid boni operis propria uirtute se effecturum promiserit, diaboli uanno
                        concutietur et, cum triticum mundum se esse crediderit, inter decermina
                        computabitur. Frustra aliquid conamur, nisi Domini affuerit auxilium. Cum
                        illo in carcerem uel in mortem ire tunc poterimus, cum ipse audendi
                        pręstiterit fiduciam. Vt autem pręstet, rogari uult dicens: <q>Petite, et
                            dabitur uobis.</q>
               </p>
               <p> Nec solum diabolus, uerum etiam corpus nostrum aduersatur nobis. Vas electum
                        Paulus: <q>Video </q>— inquit — <q>aliam legem in membris meis repugnantem
                            legi mentis meę et captiuantem me in lege peccati, quę est in membris
                            meis. </q>Deinde exclamat: <q>Infelix ego homo, quis me liberabit de
                            corpore mortis huius? </q>Et quia ipse per se non sufficit, respondet:
                            <q>Gratia Dei per Iesum Christum, Dominum nostrum. </q>Sed quoniam
                        gratia ista solicitis, non ociosis opitulari soleat, ipse quoque non cessat,
                        quantum potest, reluctari aduersario suo et flagellationum iugo premere
                        illum atque imperare uolentem, ad obediendum compellere. <q>Castigo </q>—
                        inquit — <q>corpus meum et in seruitutem redigo. </q>Igitur, si pugnat caro,
                        castigatione reprimenda est. Reprimentem <pb n="3-458"/> Dei gratia
                        adiuuabit. Carnis autem castigatio est ieiunium, uigilia, deprecatio,
                        uerberatio, labor.</p>
               <p>Ad hęc idem apostolus etiam a Sathana uerbera sustinuit, neque hoc sine
                        Domini uoluntate. <q>Sed ae magnitudo reuelationum — </q>inquit —
                            <q>extollat me, datus est mihi stimulus carnis meę, angelus Sathanę, qui
                            me colaphizet. Propter quod ter Dominum rogaui, ut discederet a me, et
                            dixit mihi: Sufficit tibi gratia mea. Nam uirtus in infirmitate
                            perficitur. </q>Qui Apostolo gratiam dederat, dedit et stimulum. Nulla
                        enim potest esse uictoria, ubi nulla est pugna. Non coronabitur, nisi qui
                        legitime certauerit. Rogemus ergo Dominum, non ut submoueat nobis
                        tentatorem, sed magis ut suppeditet uincendi facultatem.</p>
               <p>In illos autem pręcipue diaboli insurgere solet malignitas, qui terrenis
                        contemptis religiose uitam instituere decernunt. Iccirco pręceptum est:
                            <q>Fili, accedens ad seruitutem Dei, sta in iustitia et timore, et
                            prępara animam tuam ad tentationem.</q>
               </p>
               <p>Duo iuuenes Ioannem apostolum secuti (ut alibi diximus) cum deinde angi animo
                        coepissent, quod facultates suas in pauperum usus erogassent nec iam
                        apostolo meliora certioraque sperare iubenti acquiescerent, uirgis in aurum
                        mutatis et lapillis in gemmas, plus etiam recipiunt, quam reliquerant. Mox
                        cuiusdam, cui Stacteo nomen erat, a morte suscitati uerbis credentes, quibus
                        ille se uidisse affirmabat, quam ingentem gloriam in cęlo paratam sibiipsis
                        amisissent, ad quantam infelicitatem deuoluendi essent, quod retro
                        cesserint, rursum ad apostolum reuersi, restituto, quicquid ab eo
                        acceperant, paupertatem in uita coluere, ut potius post obitum diuites
                        fierent. Reuocauerat eos diabolus ad pristinę conuersationis uomitum, sed
                        apostoli precibus et Dei dispensatione factum est, ut deprehensis inimici
                        fraudibus ac dolis, quod impudenter repetierant, constantius refutarent. Sic
                        in tempore resipiscentes gloriam illam, quam sibi in cęlo repositam fuisse
                        audierant, iam amissam recuperarunt.</p>
               <p>De Hugone quoque, Bonnęuallis abbate, legimus, quod religionem professus,
                        continuo ad seculum redire <pb n="3-459"/> tentatus sit. Nec ferre ad intima
                        usque penetrantes inimici sagittas potuisset, nisi eis orationum scutum
                        opposuisset. Oranti Virgo, Dei Genitrix, apparuit et iam dubium suspensumque
                        ad perseuerandum in sancto proposito animauit. Non est ausus postea diabolus
                        eum lacessere, quem pro uiribus repugnantem ipsa cęli Regina, ipsa angelorum
                        Domina dignata est adiuuare.</p>
               <p>Sub hoc abbate iuuenis quidam religionis uoto obstrictus, cum itidem
                        peruersis cogitationibus multum agitaretur, ut e monasterio fugam faceret,
                        confessus est abbati tam perniciosę tentationis molestias. Tum demum eius
                        exhortationibus roboratus, illis fortiter repugnauit. Biennio post aduersa
                        ualitudine correptus uita decessit atque apparens in uisu abbati gratias
                        egit, quod eius consilio, ope operaque religionis statum non deseruit et eam
                        ob rem inter beatos collocatus esset. Tantum illi profuit hasce inimici
                        suggestiones suo detexisse abbati neque cęlatas tenuisse.</p>
               <p>Duo etiam nouitii monachi, eandem improbissimi spiritus molestiam passi, ab
                        eodem Hugone admonentur, ne discederent; uitam enim ęternam in monasterio
                        permanendo consecuturos, discedendo male finituros. Alter eorum recedens, ab
                        inimicis in pręlio peremptus occubuit, alter manens, cum aduersa ualitudine
                        oppressus animam ageret, Beatam Virginem uidit et ab ea consolatus ac
                        certior factus, quod beatitudinem olim ab abbate promissam mox accepturus
                        esset, lętus diem suum obiuit. Vtriusque euentus aperte docet, et quantum
                        mali consequantur, qui religionem professi ad seculum redeunt, et quantum
                        boni, qui in ea perseuerant.</p>
               <p>Ad superandum hoc diabolicę machinationis genus multum profecto adiuuat
                        oratio sanctorum.</p>
               <p>Sub Bernardo abbate quidam nobili familia ortus, cum se monachum fecisset, in
                        tantum mentis tedium lapsus est, ut palam diceret nunquam se hilari
                        sedatoque animo futurum. Frustra illum fratres, ut in Domino consolaretur et
                        spe pręmii cęlestis moestitiam deponeret, <pb n="3-460"/> hortabantur.
                        Frustra hoc ipsum abbas admonendo exaggerabat. At uero, ubi idem abbas pro
                        eo orationem fecit, ita immutatus est, ut e contrario exultaret ac se iam
                        deinceps perpetuo contentum uicturum affirmaret. Quippe diabolus orantis
                        abbatis uirtutem sustinere non ualens, ab impugnatione fratris illico desiit
                        et ipse spiritalis gratię luce perfusus, causam agnouit, ob quam gaudere
                        iocunditateque affici deberet et non conturbari neque moestus esse.</p>
               <p>Nec precationibus tantum sanctorum, uerum etiam rebus, quas ipsi
                        contrectauerint, terrentur demonia et fugiunt.</p>
               <p>Siquidem Medericus, abbas apud Edunum sanctitate clarus, cum monachum
                        libidinosis cogitationibus ęstuantem tunica sua induisset, eiusmodi molestia
                        liberauit discedentisque ab illo immundi spiritus ululatus auditus est et
                        ipse in castitatis proposito absque lasciuię prurigine pure integreque
                        permansit.</p>
               <p>Alius frater Mederici reliquiis de mensa collectis atque haustis uagę mentis
                        inquietudinem repressit, cum antehac tali demonis illusione solicitatus
                        persistere in ecclesia omnino non posset, sed semper, priusquam solennis
                        precatio peracta foret, egrederetur. Itaque uehementiorum tentationum
                        remedia a uiris quidem sanctitate pręstantibus petenda erunt, cum eos
                        impurissimi spiritus ferre iam nequeant, a quibus toties uictos fugatosque
                        se reminiscuntur.</p>
               <p>Benedictus abbas, cum fratrem quendam similiter a diabolo illudi audisset,
                        eius uicem dolens, ad monasterium, ubi is habitabat, accessit uiditque ipsum
                        ab Aethiope puero extra ecclesiam per uestem trahi, dum cęteri fratres
                        psallere coepissent. Insecutus ergo eum atque increpans uirga percussit,
                        neque ipse postea eiusmodi mentis instabilitatem passus, cum aliis in
                        oratione perseuerauit. Sic Benedictus monachum feriens, malignum ab eo
                        spiritum in fugam conuertit.</p>
               <p>Nathanael anachoreta, cum ipsum solitudinis perteduisset, ea relicta cęllam
                        sibi proxime pagum constituerat.</p>
               <pb n="3-461"/>
               <p>Ibi demon forma supramodum foeda terribilique apparens ac flagellum manu
                        concutiens circumstrepere ferociter coepit, ut pauefactum inde abigeret,
                        insuper iactabundus, quod etiam prius habitaculum eum deserere compulisset.
                        Quod ut audiuit Nathanael, ne qua in re de se gloriari diabolus posset, ad
                        desertum reuersus ita illic postea habitauit, ut de cęllulę suę septo annos
                        septem et triginta pedem non extulerit.</p>
               <p>Sed rursum Sathan illum fraude aggreditur. Agasonem assimilat et asellum
                        panibus oneratum agens, dum sub onere lapsum attollere nititur, Nathanaelis
                        opem inclamat, ut foris euocet. Suspensus ille restitit: charitas proximo
                        auxilium ferre stimulabat, propositi ratio exire dissuadebat. Dum autem,
                        quid facto opus esset, secum deliberat, uenit in mentem, ne forte id, quod
                        cernebat, diaboli ad fallendum fabrica esset. Et uocanti respondit: Si
                        Christianus es, Deum deprecare, et ipse adiuuabit te. Sin Christi
                        aduersarius, indignus es, cui succurratur. His dictis uisio euanuit. Et ipse
                        Deo gratias egit, quod tam callide consutis dolis non sit captus nec suum
                        intermiserit institutum. Exemplo est, cum nos in laqueos paulatim labi
                        remissius agendo senserimus, resipiscentes etiam pristinę perfectioni
                        aliquid addamus, et potius in laqueos incidat, qui illos parauerat, et
                        conuertatur dolor eius in caput eius.</p>
               <p>Plurimum autem circa conuersationis nostrę initia demonum in nos concitatur
                        indignatio. Quibus si eo tempore minime cesserimus, facilior erit reliquarum
                        postea congressionum uictoria.</p>
               <p>Antonium, Alexandrinum abbatem, ad eremum pergentem iam primum uerberibus
                        discidere. Semianimis relictus, ad proximum uicum curandi gratia delatus
                        est. Cumque aliquantulum conualuisset, rursum eodem se referri iussit,
                        iterum uerberari cędique paratus, si ita Domini ferret uoluntas, nec ulla
                        unquam diaboli iniuria a proposito deterrendus. Hac animi constantia armatum
                        cum iam contingere nequissimi spiritus non auderent, monstrosa diuersarum
                        imaginum facie metum illi incutere conabantur, ferarum more in eum rugientes
                        ululantesque ac simul <pb n="3-462"/> serpentum sibillationibus
                        perstridentes, rictibus ringentes, dentibus infrendentes, toruo oculorum
                        aspectu scintillantes et flammas ore, naribus auribusque perflantes, nulla
                        pauoris omissa specie, qua auertere illum possent. Cęterum<q>, </q>ubi
                        fortissimum Christi militem neque ictus curare neque tam horrendo tetroque
                        spectaculo quicquam commoueri uident, uictos se confessi confusique
                        discessere. Ille seruiendi Deo semel susceptum uotum magno constantique
                        animo prosecutus est.</p>
               <p>Post hęc ueterator spiritus, nequid adhuc intentatum relinqueret,
                        cogitationibus Antonii callide sese insinuans, tanto solitudinis tedio
                        animum eius pulsauit, ut ille, quid iam agere deberet, dubius, ad Deum
                        exclamaret dicens: En ego, Domine Iesu, cupio his in locis tibi famulari, et
                        nescio quo me inuitum subinde rapit uiolenta mentis meę euagatio. Hęc
                        dicenti angelus monachali habitu iuxta apparuisse dicitur. Et cum aliquandiu
                        nunc genibus prouolutus orasset nunc surgens manibus fiscellas texuisset, ad
                        Antonium conuersus dixisse: Ita et tu, Antoni. Et hoc dicto ex oculis eius
                        euanuisse. Tali ergo precum laborisque uicissitudine deinceps usus Antonius,
                        diabolicę molitionis tentamenta facile uicit, et cum minime esset ociosus,
                        minimum in eum potuit inanis cogitatus distractio.</p>
               <p>Et hoc quoque relatu dignum de illo ferunt: dum uerbera terroresque
                        perferret, lucem diuinitus apparuisse, qua expauefacti demones diffugere,
                        Antonium uero eo splendore recreatum errexisse se et, quasi pręsentem
                        Dominum aspiceret, dixisse: Vbi eras, bone Iesu, ubi eras? Responsumque
                        accepisse: Aderam, Antoni, sed euentum pugnę tuę pręstolabar. Quam quoniam
                        imperterritus immotusque uiriliter sustinuisti, manet te uictorię tuę
                        indeficiens in cęlo triumphus immarcessibilisque corona pręmiumque
                        sempiternum. Igitur omnis diaboli uis atque decertatio sola pii propositi
                        continuatione destruitur atque dissipatur. Perseuerauit nempe Antonius et
                        mala, quę perpessus est, ad glorię illi cessere incrementum.</p>
               <p>Macharius quoque, Alexandrinus abbas, et ipse quidem multum ab iisdem
                        spiritibus traditur infestatus. <pb n="3-463"/> Parem autem eorum terrori
                        extitisse uel inde constat, quod in gentilium sepulchro nocte quadam amoto
                        cippo decubare ausus sit. Cumque ossa, super quę iacebat, in uocem
                        prorupissent, mansit immotus. Vox autem erat alteri respondentis uenire se
                        nunc non posse, quod eius, quem super se habebat, pondere grauatus esset. Ad
                        quem Macharius: Exi atque abi, si potes, inquit. Ego hic pernoctabo. Demones
                        igitur tantam hominis audaciam perstupentes obmutuere, ne, si plura in eum
                        conari pergerent, uicti magis erubescerent.</p>
               <p>Alias etiam terribilis demon falcem ferream manu uibrans ac percussuro
                        similis eidem occurrit. Cumque nec sic eum terrere potuisset, superatum se
                        fateri coepit, superatum tamen non uigiliis, non ieiuniiis, cum et ipse
                        neque dormiret neque comederet, sed sola animi semper se submittentis
                        humilitate.</p>
               <p>Iterum illi apparuit medici speciem pręferens multasque uitreas ampululas
                        circa se gerens. Et, quo pergeret, interrogatus quidue sibi uascula illa
                        uellent, ad proximum monasterium iter se habere respondit, ut fratribus
                        singulis singulas offerat potiones eosque, qui hauserint, sibi obnoxios
                        reddat. Non multo post Macharius inde reuertentem conspiciens, quid egisset,
                        quęsiuit atque accepit unum duntaxat ex fratribus illis, Theotiscum nomine,
                        ampullę ueneno delinitum. Anxiusque de fratris periculo protinus monasterium
                        adit, Theotiscum conuenit, inimici in eum captiunculas detegit. Et ille his
                        auditis expauidus, quicquid mortiferum diabolo propinante gustauerat,
                        repente corrigendo sese, totum id euomere curauit. Siquid itaque, quod
                        peccatum sapiat, in animum influxerit, statim est egerendum, ne diutius ibi
                        remoratum nos interimat.</p>
               <p>Idem Macharius fratri, quem nequam spiritus occulta suasione eo induxerat, ut
                        crederet inutiliter se in solitudine uitam agere, quod nemini alteri
                        quicquam benefacere posset, salubriter consuluit, ut, quoties in huiuscemodi
                        cogitatus incidisset, eis responderet: Hoc saltem in solitudine utiliter
                        ago, quod amore Domini mei, Iesu Christi, a tuguriolo isto non decedo.
                        Cessarunt ibi pręstigiatoris insidię, <pb n="3-464 "/> ubi Christi amori
                        datus est locus. Et in cęllula sua tranquillus permansit, qui iam de abitu
                        cogitarat.</p>
               <p>Neque hoc de eodem sancto ac mirabili uiro hic prętermittendum, quod carnalis
                        lasciuię titillationem corporis fatigatione suo exemplo docuerit arcendam.
                        Cum enim saccum harena plenum humeris baiulans incederet, cur id ageret,
                        interrogatus, uexare se uexatorem suum respondit. Quippe uoluptas, quę ocio
                        alitur, labore fugatur.</p>
               <p>Multa quoque expauescenda et Hilarionem abbatem a Sathana in deserto
                        perpessum Hieronymus in eius uita tradit. Sępe enim nocte intempesta ab eo
                        auditos infantum uagitus, balatus pecorum, mugitus boum, planctus quasi
                        mulierum, leonum rugitus, murmur exercitus et rursus uariarum portenta
                        uocum, ut ante sonitu quam aspectu territus cederet. Denique ipsum fronte
                        crucis signo armata solicite circumspicientem splendente luna uidisse currum
                        directis equis super se irruere. Cumque inclamasset Iesum, ante oculos eius
                        in terrę hiatum uisa descendisse. Postremo, quoties illi — inquit — nudę
                        mulieres cubanti, quoties esurienti largissimę apparuere dapes! Interdum
                        lupus ululans et uulpecula ganniens transiliit psallentique gladiatorum
                        pugna spectaculum prębuit et unus quasi interfectus et ante pedes eius
                        corruens sepulturam rogauit. Orabat semel fixo in terram capite et, ut
                        natura fert hominum, abducta ab oratione mens nescio quid aliud cogitabat:
                        insiliit dorso eius festinus gladiator et latera calcibus, ceruicem flagello
                        uerberans: Eia — inquit — cur dormitas? Cachinnansque desuper, si
                        defecisset, an ordeum uellet accipere, sciscitabatur. Dixerat enim ille
                        quandoque corpori suo iratus, quod se ad libidinem prouocaret: Ego te,
                        aselle, iam non ordeo, sed paleis alam ne calcitres. Huiuscemodi ergo
                        insidiis iniuriisque contendunt cacodemones isti, ut eos exterreant, quos
                        proficere studio uirtutis uident. Sed qui confidunt in Domino, sicut mons
                        Syon, non commouebitur in ęternum.</p>
               <p>Porro hęc uersipellis bestia transfigurat se interdum in angelum lucis, quo
                        facilius id, quod uelit, homini persuadeat. <pb n="3-465 "/> A Cassiano
                        relatum legimus Heronem senem in Thebaidis deserto annos quinquaginta
                        commoratum semperque ieiuniis intentum, suo tamen, non patrum arbitrio
                        uixisse. Hic ergo a demone laudatus, cum eum a Deo missum ad se de celę
                        angelum credidisset, credidit etiam, quod ab illo audierat, se, scilicet,
                        tanti iam apud Deum meriti esse, ut, si ex arduo aliquo loco ad imum rueret,
                        corpus suum affligi lędiue non posset. Itaque immemor scriptum esse: <q>Non
                            tentabis Dominum, Deum tuum, </q>sed potius in perniciem suam illud
                        imprudenter amplectens: <q>Angelis suis mandauit de te, et in manibus
                            tollent te, ne offendas ad lapidem pedem tuum, </q>noctu surrexit et in
                        puteum haud modicę altitudinis se pręcipitem misit. Ad sonitum casus exciti
                        fratres ipsum seminecem extrahunt et, cum rem didicissent, a demonio illusum
                        affirmant. Sed ille in sua credulitate pręsumptuosaque superstitione
                        perdurans, die tertio post uita defunctus est. Et quoniam in tali errore
                        defecerat, uix illi a Pafnutio abbate multorum precibus exorato inter
                        dormientium in Domino fratrum (<add>sepulchra</add>)<ref target="#d3e8845"/>
                  <note xml:id="d3e8845" ana="editor" resp="BG">*coni.</note> sepultura
                        memoriaque concessa est. Proh dolor! Tot tantosque uiri labores una
                        destruxit sanctitatis pręsumptio. Ea impostorem suum non agnouit, ea nulli
                        de se nisi sibi credidit. Sic, sic uirtutum quanuis alte structum ędificium
                        repente labi solet, ubi subtraxeris humilitatis fundamentum. De alio etiam
                        apud eundem scriptorem traditum est suppresso nomine (quia adhuc supererat)
                        quem captum diabolus diutule ludificauit noctu ad eum uentitans et cęllam
                        splendore illustrans multaque ei occulta uere reuelans, ut postremo in
                        erroris foueam incautum pręcipitaret. Nihil ei ultra ad promerendum glorię
                        culmen deesse dixit pręter Abrahę obedientiam. Proinde Deo iubente, ne
                        dubitaret filium, quem secum habebat, in holocaustum offerre. Credidit
                        miser. Sed dum pręter consuetudinem cultrum in cote subigeret et uincula
                        prępararet, continuo pueri mens mali pręsaga suspicari id, quod erat, ac
                        subinde, quid ille acturus esset, paulo semotior, quam ut ab eo comprehendi
                            <pb n="3-466 "/> posset, spectare coepit. Cumque iam aduersum se
                        insurgentem uidisset, nihil moratus e cęlla se proripuit et fuga salutem
                        petiit. Certe, nisi effugisset, pater ipse pessimi parricidę in filium
                        scelus, non Abrahę obsequium consummasset, et quem Deo genuerat, diabolo
                        immolasset. Eo iam uesanię processerat imprudens inconsultaque credulitas.</p>
               <p>Narrat idem Cassianus monachum etiam quendam Mesopotamenum, qui annos multos
                        clausus uixerat, continentię cęterarumque uirtutum fama supra omnes
                        insignis, eodem fraudis genere, hoc est, sub angeli forma a diabolo
                        deceptum, ita ut ad Iudaismum declinarit et circumcisionem acceperit. Etenim
                        multis illius non falsis reuelationibus et coram se coruscantis luce
                        delinitus, firmissime credidit ipsum esse cęli, non tenebrarum spiritum. Vbi
                        hoc persuasum est, illo tandem monstrante uidere sibi uidebatur apostolos
                        martyresque et omnem prorsus Christianum coetum tristes abiectosque in locis
                        miserię ac perditionis esse, at e contrario Iudaicum populum cum patriarchis
                        ac prophetis ingenti lumine fulgere et alte sydereis in sedibus lętos ac
                        gestientes uersari. His itaque diabolicę malignitatis pręstigiis illectus
                        corruit in errorem, nihil ab eo falsum ostendi posse ratus, a quo toties,
                        quę uera erant, didicisset, ignarus hanc esse pescatorum maliciam, ut hamum
                        escis tegant, non pascendi, sed prehendendi perdendique causa. Aut quid
                        aliud diaboli blandimenta nisi odiorum insidię sunt?</p>
               <p>Quod quidem bene intelligens Elphegus, Cantuariensis archiepiscopus, cum ab
                        infidelibus in carcere teneretur et a diabolo in angelum transformato
                        eductus multum iam itineris una cum illo emensus esset, ambigere coepit,
                        reprobine an boni angeli opera martyrium fugeret. Dumque id sibi ostendi
                        Deum orasset, diabolus euanuit. Ille ad carcerem reuersus coronam recepit
                        martyrii. Inuidia inimici seruare homini uitam hanc uoluit, ut ęternam
                        differret. Sed ipse bonum, a quo auertebatur, consyderans, iustam dubitandi
                        causam habuit et dolos euasit.</p>
               <pb n="3-467 "/>
               <p>Ad Euagrium presbyterum, amborum quodam Machariorum discipulum, dum
                        solitarius eremum incoleret, tres demones clericali habitu uenisse constat.
                        Qui se diuersarum heresum esse simulantes, suum quisque dogma probare
                        nitebantur, ut illum aliquo eorum peruerterent. Cęterum Euagrius, cum fidem
                        catholicam aduersum quemlibet eorum acerrime tueretur ac defenderet, Deo
                        adiuuante omnes facile superauit, ita ut confusi repente euanescerent, nihil
                        aliud moliri in eum ausi, quem in fide tam firmum cognouerant.</p>
               <p>Martinum quoque, Turonensem episcopum, sanctitati eius uirtutibusque inuidens
                        communis iste omnium hominum hostis ludificare ausus est. Aureo enim
                        diademate et purpureo superbus indumento ei occurrens, regem se Christum
                        esse et ad iudicandum mundum descendisse asseuerabat. At uero Martinus, et
                        diabolicę arrogantię gnarus et mansuetudinis Domini memor, haud talem inquit
                        uenturum se pollicitus est Christus, sed cum omnibus passionis, quam pro
                        nobis sustinuit, signis, cum spinea corona uulnerumque cicatricibus et ipso
                        uictorię suę trophęo — cruce. Cum talis apparuerit, eum aduenisse credam.
                        Alioquin hoc ab eo pręceptum obseruabo: <q>Siquis uobis dixerit: Ecce hic
                            aut illic, nolite credere. </q>Immundus ergo spiritus uerbis ueritatis
                        uictus disparuit, nihil ibi suum relinquens pręter sui indicem, foetorem.
                        Luculentus accesserat, foetulentus abiit, ut nullam illi inesse lucem nisi
                        apparentem et imaginariam credas.</p>
               <p>Idem omnis mortiferę fraudis artifex Pacomio, Aegyptio abbati, apparuit
                        pulcherrimę foeminę formam prę se ferens. Sed qui libidinis ardorem
                        ieiuniorum frigore iam extinxerat, nulla carnis concupiscentia intellectum
                        occupante, facile perspexit inimici insidias et frontem cruce signans, ipsum
                        crucis fugauit aduersarium.</p>
               <p>Pacomius alter, in Scythi monachus, queri solebat annos duodecim Venereę
                        uoluptatis cogitationibus multum se fuisse molestatum. Et cum postremo
                        diabolus puellę ętate et forma florentis imaginem gerens ad genua eius <pb n="3-468 "/> procaciter lasciuiendo procubuisset, ipse facinus detestans
                        atque indignabundus colaphum illi in faciem intorsit. Quo ictu repulsus
                        demon euanuit et tum illa diutina genitalium titillatio cessauit, quia, qui
                        uisibili palpalibique specie seduci nequiuit, frustra iam deinde iis
                        inanibus cogitationum offuciis oppugnaretur. Magis enim uisa quam cogitata
                        mouent multoque magis etiam ad tactum usque admissa.</p>
               <p>Sub eadem puellari figura nequissimus demon Paternianum, in deserto Aegypti
                        abbatem, qui postea Vris, illius regionis oppido, episcopatum gessit, longe
                        quidem dolosius, sed ęque casso labore est aggressus. Cum iam diei uesper
                        esset, ei in limine monasterii stanti apparuit dicens seruam se cuiusdam
                        principis uiri nouitiam esse et, dum ad aquam hauriendam missa esset, uiam
                        aberrasse. Proinde orare, ut sui misertus nocte illa sibi locum intra
                        monasterii septum concederet, ne forte foris manentem solitudinis bestię
                        laniarent. Pietate motus Paternianus puellam admisit et, cum attentius eam
                        spectasset, formam admiratus concupiscere coepit. Veruntamen ad se reuersus
                        illicitum in pręcordiis sensum non sine inimici opera prouenire intellexit
                        ac protinus e foculo, qui iuxta erat, arrepto torre faciem puellę percussit.
                        Et omnis mala tentatio cum tentatore simul dissipata effugit. Incipiente
                        igitur peccati morbo medicorum imitanda prudentia est, statim ad remedium
                        recurrendo nec patiendo, ut malum curationis dilatione inualescat.</p>
               <p>Sed nequaquam ita uigilanter sibi cauerat Zosimus, pontifex maximus, qui
                        diaboli supplantatione in fornicationem semel lapsus, iterum et sępius
                        lapsurus fuit, nisi Antidii, Turonensis episcopi, opera se a scelere
                        retraxisset. Antidius quippe, cum forte, qua nocte id commissum est,
                        multitudinem demonum conspiceret inter se iactantium de illis hominibus,
                        quos captiosa inductione in laqueos mortis impegerant, et unum prę cęteris
                        gloriantem audiret, quod Zosimum papam annos a se septem solicitatum tandem
                        cum uirgine quadam coire fecisset, e uestigio uisa auditaque ad ipsum
                        Zosimum defert. Et ille pro breui <pb n="3-469 "/> uoluptate ęterni
                        supplicii metu exterritus poenitentiam egit multoque deinceps uixit
                        circumspectius, nullam prorsus cum foeminis consuetudinem sibi indulgens,
                        sed potius declinans, quantum poterat, etiam conspectum earum. Huius
                        exemplo, et qui stat, caueat, ne cadat, et qui ceciderit, poenitendo
                        resurgat, ita ut ne rursum corruat. Nam crebrius corruendo languescere
                        resurgendi potestatem ac debilitari necesse est.</p>
               <p>Pari ac pene eadem Iudei cuiusdam uisione, ob quam et ipse, ut Gregorius in
                        Dialogo ait, ad baptismum uenit, seruatus est Andreas, Fundanę urbis
                        episcopus. Qui cum sanctimonialem quandam foeminam secum cohabitare, suę
                        illiusque continentię nimium confidens, permisisset, tandem demonis
                        instigatione stimulatus, conspicere, quod semper abominatus fuerat, coepit.
                        Ac die quadam ludens palma tantummodo tergum foeminę leuiter distrinxit.
                        Cęterum, ubi audiuit, hac ipsa de re diabolum fuisse iactatum, non solum
                        monialem ipsam, sed omnes prorsus foeminas, quę sibi in episcopio
                        famulabantur, expulit atque abegit, et illa foedę cogitationis tentatio cum
                        ipsis pariter eliminata prurire desiit. Vide, homini quanuis sancto incauta
                        conuersatio quantum obfutura fuit, nisi Domini erga ipsum pietate inimici
                        insidię quamprimum patuissent.</p>
               <p>Idem implacabilis et impius humani generis inimicus etiam orantibus et cum
                        Deo loquentibus nobis negocium facere audet, quoquo modo potest, pietatis
                        iustitięque opera impedire nitens, ne perficiantur.</p>
               <p>Launomaro, Carnotensi abbati, nocturnas agenti uigilias et in oratione posito
                        lucernam extinxit. Quasi uero lucernę lumine indigeat, in cuius corde lucet
                        Christus. Ne tamen uel hoc liceret tenebrarum amatori diabolo aduersus lucis
                        amatorem Launomarum, rursum diuinitus accensa reluxit.</p>
               <p>Sulpitius quoque, Bituricensis episcopus, dum in ecclesia cum suis clericis
                        noctu oraret ac psalleret, horrendos circa se demonum strepitus fremitusque
                        audiuit, sed interim opus suum minime intermittendo fortasseque ob <pb n="3-470 "/> hoc ipsum intentius orando cessare tumultum fecit, magis
                        terrens aduersarios quam ab eis territus.</p>
               <p>Terruit illos et Eadmundus, Cantuariensis archiepiscopus, qui, cum ad multam
                        noctem peruigil iam tandem somno surrepente supinus decubaret, ita graue
                        pondus impositum sibi sensit, ut experrectus mouere se omnino non posset.
                        Manum leuare uoluit ad signandum se crucis signo, et impeditus est. Excutere
                        se totis uiribus conatus, plus grauitatis addi sibi cognouit, atque adeo, ut
                        uix iam sufficeret sustinere. Vbi autem spiritum ipsum, ut se dimitteret,
                        per Christi sanguinem adiurasset, statim dimissus assurrexit et ab eodem, a
                        quo dimittebatur, didicit nullum adiurationis genus magis timori esse
                        demoniis.</p>
               <p>Illam quoque efficacissimam contra tentationes precationem esse credimus, qua
                        usus Nicolaus quidam in sancti Patricii specum apud Scotiam ad purgatorii
                        (ut aiunt) loca descendens tanta ac tam uaria demonum tentamenta, tot
                        fraudes, tot blanditias, tot iras, tot terrores unus superauit. Nam quoties
                        ad Dominum conuersus dixit: Domine, Iesu Christe, Fili Dei uiui, miserere
                        mei peccatoris, — toties ab insidiis liber euasit. Breuis quidem oratio, sed
                        permultę uirtutis, si fideliter, si ardenter, si humiliter exprimatur.</p>
               <p>Nunc, ut maioris ignominię cauterio notetur imbecillitas inimici et in nobis
                        repugnandi augeatur audacia, feminarum quoque de illius conflictu uictoriam
                        breuiter enarremus.</p>
               <p>Sarra, in partibus Thebaidis abbatissa, cum cogitationes eius ad libidinem
                        incitare soleret diabolicę malignitatis suggestio, nunquam, ut recederet
                        tentatio, orauerat, sed ut et illa assidue oppugnaret et ipsa semper
                        uinceret. In hoc carnalis lasciuię bello per annos tredecim fortiter
                        contendit. Sed tandem aliquanto acrius impugnata, quam sustinere posset,
                        clamauit ad Dominum, Iesum Christum. Et superauit inimicum, ita ut oranti
                        apparens demon diceret: Vicisti me, Sarra, uicisti. At illa nihil sibi ex
                        hoc laudis uendicans: Non ego — inquit — uici te, sed Dominus meus <pb n="3-471"/> Iesus. Hinc discamus, siquando uehementior tentatio
                        ingruerit, orare solicitius et, quoties uicerimus, uictorię gloriam Deo, non
                        nobis tribuere.</p>
               <p>Theodora Alexandrina semel tantum commissi adulterii conscia, se iam indignam
                        maritali thoro iudicarat, et uiro relicto, in monachorum coetu nulli, quod
                        foemina esset, cognita, sub nomine Theodori latens commanebat, in multa uitę
                        austeritate Deo seruiens ac peccatum suum lugens. Cęterum diabolus, ut illam
                        maiori tristitia oppressam ad desperationem impelleret, ei apparens,
                        adulterii crimen exprobrauit frustraque illam fatigari dixit, eo quod tam
                        grande delictum ueniam promereri non posset. Ipsa uero nequaquam de
                        misericordia Dei diffidens, cum se cruce signasset, tam manifesti mendacii
                        assertorem euanescere ut fumum coegit.</p>
               <p>Rursum ille sumpta mariti eius forma, blanditiis assentationibusque ipsam
                        allicere coepit, impensius orans, uel potius urgens, ut domum rediret. Et
                        cum nec sic doli successissent, ferocium eam beluarum imaginibus, ut a
                        monasterio discederet, terrere conatus est. Sed et hoc incassum. Theodora
                        enim iam supra firmam petram fundata, tum ad uentorum tum ad fluminum
                        impetum immobilis, Deo humiliter supplicando talem quoque uisionem repulit,
                        reiecit, in nihilum redegit.</p>
               <p>Attamen inquieta et indefessa malignitate ueterator diabolus, nequod adhuc
                        fraudis genus inexpertum dimitteret, multo stipatus comitatu ac maiestatem
                        quandam pręferens ad illam uenit. Et cum ab omnibus, qui circa eum erant,
                        plurimum honoraretur, ipsam quoque, ut se adoraret, iussit. Nolentem uero
                        et, quod unus Deus adorandus esset, dicentem flagellis uerberauit. Cumque
                        illa ne uerberibus quidem cederet, ipse fremens et indignatus abiit,
                        patientia uictus foeminę constantiaque superatus.</p>
               <p>Postremo, ut saltem uel ad auaritię uel ad gulę uitium incautam traheret, hic
                        auri massam illic canistrum uariis dapibus plenum ei apparere fecit. Illa
                        autem pręsentissimi contra omnia tentamenta remedii memor, crucem <pb n="3-472"/> designauit, et diaboli laqueus dissipatus est. Tantumque in
                        eam profecit malignus, ut, quo eam magis tentauerit, eo plus sibi
                        confusionis comparauit, toties uictus, nunquam uictor. Igitur, quę semel
                        corruerat, ita se errexit, ut nullo deinde aduersarii conatu euerti unquam
                        potuerit. Ob quod quantum receperit mercedis, inde coniectari licet, quod,
                        qua die uita decesserat, in uisu abbati apparuit, ad cęlestem thalamum
                        gloriose sublata tantoque splendoris fulgore radians, ut pręstringeret
                        oculos intuentis.</p>
               <p>Pelagiam Antiochenam et diuitiis et genere et impudicicię quondam nobilem
                        foeminam fuisse legimus et, quod peius est, in idolatrię errore natam atque
                        adultam, sed postquam ad Christum fuit conuersa, pauperem, humilem, pudicam
                        et omni inter fideles probitate pręstantem. Hanc ergo conuersionis suę
                        initio Mammonę spiritus ad pristinas reuocare sordes tali uersutiloquio
                        tentauit, noctu illam adiens: Opes — inquit — quibus affluis, o Pelagia, dii
                        patrii, quorum ego nuncius sum, tibi concessere, et tu nunc illis relictis
                        nescio quem Christum sequeris. Illos tamen et crimen tibi remittere, si ad
                        eorum cultum redieris, et hoc insuper polliceri crede tantum priori opum
                        beneficio addituros, quantum magis ipsa nequeas optare. Facile deprehendit
                        dolos mulier, quę iam ueras diuitias Christum esse nouerat, et cum crucis in
                        pectore signum dexterę manus ductu impressisset, sufflauit in suasorem
                        impietatis et tam facile abegit, quam solet puluerem uentus, tantique illius
                        promissa fecit, ut continuo ea etiam, quę habebat, cuncta indigentibus
                        erogaret. Et quoniam Deo, non Mammonę seruit, cęlestes ęternasque diuitias
                        possidere meruit.</p>
               <p>Iulianę uirgini, iam poenis pro Christi nomine affectę</p>
               <p>et tantum coronam martyrii in carcere expectanti, Belial diabolus formam
                        angeli fidelis gerens apparuisse fertur atque dixisse Christum iubere, ut
                        illa potius diis gentilium sacrifficaret quam in cruciatibus deficeret.
                        Obstupuit Iuliana tali nuncio, et dubitans, quinam esset, a Deo sibi certius
                        indicari postulauit. Mox diuinitus inspirata, manu illum apprehendens
                        uinculis constrinxit uerberibusque affecit, uolente Domino, ut scelestus
                        Belial ab eadem, cui dissuadere <pb n="3-473"/> ausus fuerat suppliciorum
                        pro Christo patientiam, supplicia ipsa perferret.</p>
               <p>Margaritam etiam uirginem post tormenta carceri mancipatam terribilis draco
                        late patenti faucium hiatu ferociter inuadens deglutierat. Verum ubi illa
                        signum crucis edidisset, draco crepuisse uisus est, quaque crepuerat,
                        uirginem uiuam sanamque euomuisse, sicuti euomitus a pisce Ionas propheta
                        legitur.</p>
               <p>Iterum eidem in specie humana apparens imponere tentauit. At illa per
                        capillos apprehensum humi allisit. Et cum quęreret, cur tam infensus
                        infestusque Christi cultoribus esset, accepit cacodemonum proprium ac
                        peculiare esse inuidię odiique facibus accendi erga eos, qui saluandi sunt,
                        cum pati non possint, ut ad cęlum, unde et ipsi deiecti sunt, homines
                        retrahantur. Semper ergo eos aliquid tentare, moliri, struere necesse est,
                        quo iustitię opera impediant et innocentes ad peccandum prouocent. Sub hęc
                        dimissus euanuit, illa ad martyrii palmam gaudens peruenit, tam diaboli
                        uictrix quam tyranni.</p>
               <p>Sed nec Iustinam uirginem Cypriani magi laruę pręstigięque peruertere
                        ualuerunt. Cum enim Agladius iuuenis eam arderet et ipsa iam Christo iuncta
                        mortalis hominis nuptias respueret, demonem misit Cyprianus, qui illius
                        animum ad libidinem occulta carnis titillatione illiceret. Re autem infecta
                        reuersum, cum eam mouere nequiuerit, interrogat et audiuit signo crucis
                        perterritum inde effugisse. Alium ergo misit, nequiorem illo, qui uirginalem
                        formam habitumque indutus ad Iustinam accedens, etiam se sicuti illa
                        uirginitatem Deo uouisse dixit, proinde petens, ut, si non in societatem,
                        saltem in seruitium reciperetur. Susceptus igitur post dies aliquot captata
                        occasione suspenso tristique uultu dubitare se ait, ne uirginitatem seruando
                        offendant potius Deum quam aliquid promereantur. Scriptum enim esse:
                            <q>Crescite et multiplicamini, et replete terram. </q>Indeque in Veteri
                        Testamento sanctissimas mulieres Deoque gratas uiros habuisse et filios
                        genuisse. Coeperat Iustinę animus iam natare ac de uirginitatis proposito
                        pene ambigere. Mox seipsam reprehendens Christi nomine <pb n="3-474"/>
                        inuocato cruce se signauit, et demon crucis uirtutem non sustinens effugit.</p>
               <p>Iterum idem Agladii formam assimilatus, noctu ad eam uenit et nunc blandus
                        nunc minax, ut uoto suo consentiret, petiit. Sed eodem, quo prius, modo ab
                        ea fugatus abiit. Deinde Iustina uirgo aliis atque aliis partim diaboli
                        partim ipsius magi commentis tentata, cum semper cruce se muniret, semper
                        superior euasit. Quam rem uidens Cyprianus et ipse Christo credidit et una
                        cum illa martyrium subiit, fidelis factus, quia fidelibus demonia pręualere
                        non posse liquido cognouit.</p>
               <p>Euphrasia, Romana uirgo, nobilis genere, sed stirpis nobilitatem mentis
                        humilitate superans, cum se in monasterio apud Thebaidem inclusisset, ne
                        seruilia quidem opera a se aliena putabat. Inuidens uero uirtuti eius
                        diabolus, ut persecutionis molestia propositum turbaret, ad hauriendam aquam
                        se inclinantem in puteum pręcipitauit. Sed ipsa inde sana a sororibus educta
                        crebrius aquatum ire coepit. Iterum illam, dum coquinam faceret, in
                        bullientem ollam impegit, sed ipsa bullore illo humefacta, non lęsa, nihilo
                        segnius coeptum opus peregit. Rursum ligna findentem in latus impulit, et
                        ipsa obliquato securis ictu pedem sauciauit. Breui tamen curata multo
                        promptior ad subeundos labores accessit. Denique nullis infestationibus,
                        nulla inimici iniuria ab humilitatis officio auocari potuit. Ita uictis
                        tandem superatisque tentationibus etiam miraculorum operatione insignis
                        fuit.</p>
               <p>Ac ne plura de hac re prosequi longum sit, hę sunt Sathanę artes, hi doli,
                        hęc tendicula, hę ad decipiendum fraudes atque fabricę, hęc pręterea illius
                        terrificatio, furor, sęuitudo, immanitas, ita ut nemo tam prudens ac tam
                        fortis sit, quin uel malicia eius caperetur uel ui superaretur, nisi
                        utrunque compesceret Dominus alligans fortem et uasa eius diripiens, tentari
                        quidem nos uolens, non cogi, et probari, non uinci. Ille duntaxat uincitur,
                        qui dedere se mauult quam repugnare. Nos uero, nequando ad deditionem istam,
                        cuius comes est interitus, aut astu aliquo inducamur aut trahamur iniuriis,
                        conscii imbecillitatis nostrę clamemus <pb n="3-475"/> ad Dominum, poscamus
                        opem, oremus pręsidium et non ferro, non fossa, non uallo, non murorum
                        ambitu nos muniamus, sed ueritate, iustitia, pace, fide, spe, charitate
                        cęterisque uirtutibus, dicente Apostolo: <q>Induite uos armaturam Dei, ut
                            possitis stare aduersus insidias diaboli, quoniam non est nobis
                            colluctatio aduersus carnem et sanguinem, sed aduersus principes et
                            potestates, aduersus mundi rectores tenebrarum harum, contra spiritalia
                            nequitię in cęlestibus. Propterea accipite armaturam Dei, ut possitis
                            resistere in die malo et in omnibus perfecti stare. State ergo succincti
                            lumbos uestros in ueritate et induti loricam iustitię et calciati pedes
                            in pręparatione Euangelii pacis, in omnibus sumentes scutum fidei, in
                            quo possitis omnia tela nequissimi ignea extinguere. Et galeam salutis
                            assumite et gladium spiritus, quod est uerbum Dei, per omnem orationem
                            et obsecrationem, orantes omni tempore in spiritu, in ipso uigilantes.
                        </q>Si sic instructi militabimus, uincemus, et donatiuum militię nostrę erit
                        cęlorum regnum, Iacobo apostolo dicente: <q>Beatus uir, qui suffert
                            tentationem, quoniam, cum probatus fuerit, accipiet coronam uitę, quam
                            repromisit Deus diligentibus se.</q>
               </p>
            </div>
            <pb n="3-476"/>
            <div type="caput" n="8">
               <head>Caput VIII / DE PERSEVERANTIA BENE AGENDI</head>
               <p>Sed in omni bene beateque agendę uitę instituto, constare nos nobisipsis
                        decet. Nunc hoc, nunc illud uelle leuitatis indicium est. Multi de ordine
                        clericali ad monachalem transmigrant, non profectus desyderio, sed
                        nouitatis. Multi domicilia mutant suimet tedio, non loci. Multi uero — et id
                        deterrimum inconstantię genus est — cum diu sancte uixerint, ad uitia
                        delabuntur. Nos ista sedulo deuitantes, cum semel boni alicuius exercendi
                        propositum Sancto afflante Spiritu arripuerimus, semper idem simus eademque
                        animi alacritate curramus, qua coepimus. Viam nanque Domini incedentibus
                        magis cauendum est, ne remittant gradum, quam curandum, ut intendant.
                        Nullaque certior ad finem usque perseuerandi ratio est quam uiribus ęquare
                        opus, ut quisque non, quantum ferre potest, sumat, sed perferre. Huiusce rei
                        nunc subiiciemus exempla.</p>
               <p>Trecentos et sexaginta quinque annos uixit Enoch, et ambulasse cum Deo
                        dicitur atque ob id non apparuisse, quia tulit eum Deus. Dignus quippe uisus
                        est, qui tandiu corpus suum ab immunditia custodierat, ut cum corpore simul
                        transferretur in paradisum.</p>
               <p>Noe itidem cum Deo ambulasse fertur, iustus perfectusque fuisse gratiamque
                        inuenisse. Et tamen quingentorum iam annorum erat, quando coepit ędificare
                        arcam, sexcentorum, quando perfecit, nongentorum et quinquaginta, quando
                        uita defunctus est. Itaque tam diutina innocentię, fidei, spei obseruatione
                        meruit solus cum coniuge liberisque et nuribus, mundo pereunte, saluari. Ex
                        quo illi iure arguendi sunt, qui, cum ne decimam quidem partem <pb n="3-477"/> summę huius uiuant, in exercendis tamen uirtutibus minus constanter se
                        habent.</p>
               <p>Abraham centum septuaginta quinque uixit annos, Isaac centum octoginta, Iacob
                        centum quadraginta septem, omnes tam Deo chari gratique, ut eorum Deus dici
                        uoluerit: Deus Abraham, Deus Isaac, Deus Iacob. Certe, nisi ab ineunte ętate
                        adusque uitę exitum iustitiam pietatemque coluissent, nunquam ad tantę
                        dignationis culmen peruenissent. At nobis iisdem in uirtutibus perseuerandi
                        facultas tanto quidem datur maior, quanto uita breuior et sic repente
                        deficimus.</p>
               <p>Iacob, ut de illo adhuc plenius explicemus, ad Laban, auunculum suum, uenit,
                        sibi aliquam ex filiabus eius ducturus uxorem. Seruiuit illi annos septem
                        pro Rachele, sed Lya data est. Seruiuit alios septem, et Rachelem accepit.
                        Seruiuit etiam annos sex, et ualde ditatus est pecudum seruorumque copia.
                        Igitur, quoniam uiginti annos perseuerauit seruiendo, tali reram successu
                        potitus est.</p>
               <p>Moyses charitate in proximos, pietate in Deum semper pręstantissimus, et
                        Aaron, sacerdos a Deo electus, quoniam longum uirtutum suarum tractum semel
                        peccando ad Aquas contradictionis interruperant, populum Israhel in Terram
                        promissionis non induxerunt. Quomodo nos terram uiuentium intrabimus, qui
                        non semel, sed frequenter peccamus? </p>
               <p>Peccauerat tamen et sanctus Dauid. Sed quia post peccatum, quod poenitendo
                        deleuit, syncerus uixit, non minus Deo placuit, quam si omnino non
                        peccasset. Igitur, si quo forte uitii diuerticulo iustitię iter interruptum
                        fuerit, rursum ad illud per poenitentiam reuertamur. Quoniam autem
                        reuertendi facultas interdum morte pręciditur, diuertere periculosissimum
                        est, continuare semper tutissimum.</p>
               <p>Continuauere ex prophetis Samuel, Nathan, Helias, Heliseus, Esaias,
                        Hieremias, Ezechiel duodecimque alii; ex regibus Ezechias et Iosias, nisi
                        quod Ezechias opulentię suę ostentatione deliquit. Cęterum, quia a Deo
                        puniendus mulctę denunciationem submisse tulit, mulcta ad posteros <pb n="3-478"/> dilata, ipse pacem habuit, quam optauit. Vsque adeo expedit
                        repente corrigere sese et uitium uirtute mutare. </p>
               <p>In Euangelio quoque Dominus noster piis actionibus nos continenter inherere
                        monet, dum ipse turbis prędicare non cessat, dum uariis langoribus affectos
                        curare non desinit, dum dies quadraginta neque comedit neque bibit, dum in
                        tentationibus perdurat, dum in oratione pernoctat, dum suos usque in finem
                        diligit, dum denique persecutiones usque ad ignominiam crucis ęquanimiter
                        tolerat, nunquam ab exercitatione uirtutum quietus, ut ab ea nunquam
                        quiescendum esse doceret, dicens: <q>Non, qui inceperit, sed qui
                            perseuerauerit </q>usque <q>in finem, saluus erit.</q>
               </p>
               <p>Ioannes Baptista, eius pręcursor, quia perseuerauerat in abstinentię
                        proposito, nunquam opiparos cibos uentri suo indulgens, nunquam uinum aut
                        siceram bibens, nunquam mollibus indutus, assidue in deserto baptismum
                        prędicans, iugiter turbas ad se confluentes docens. Iccirco ipsius Domini
                        testimonio plus quam propheta dicitur et nulli inter natos mulierum
                        posthabendus censetur. Denique tantę constantię uirum Herodis improbitas
                        occidere potuit, terrere non potuit.</p>
               <p>Post Dominum sancti apostoli discipulique eius perseuerarunt illum sequendo,
                        illi obediendo, Spiritum Sanctum per illum a Patre mittendum expectando, per
                        orbem ubique baptismi gratiam nunciando nec unquam deficiendo, donec, quod
                        annunciauerant, martyrio confirmarunt, morientes prius quam tacentes
                        religionis ueritatem. Et hi quidem tam fortes tamque magno animo uiri tanto
                        primitus pauore perculsi fuerant, ut Domino relicto fugerent, Petrus etiam
                        se illum nosse negaret. Nequis itaque sibi applaudat, quod firmus sit; ipsa
                        perseuerandi firmitudo non a nobis, sed a Deo est.</p>
               <p>Videt autem Deus boni operis in nobis affectum, exercendi prębet facultatem,
                        exaudit preces et consummandi affert auxilium. Negociari uolentibus commodat
                        talentum, solicite lucrantes beat, ignauiter torpentes damnat. Itaque
                        summopere enitendum est, ut semper aliquem quęstum <pb n="3-479"/> faciamus
                        in iis, quę nobis a Deo credita sunt, et nunquam ocio nos corrumpendos
                        tradamus. Qui super pauca fidelis fuerit, super multa constituetur et
                        intrabit in gaudium Domini sui cęlestique beatitudine perpetuo perfruetur.</p>
               <p>Illi quidem fideles serui sunt, qui in seruitio perseuerant. Perseuerantibus
                        autem miseretur Dominus et commodat. <q>Misereor turbę </q>— inquit —
                            <q>quia triduo iam perseuerant mecum et non habent, quod manducent. Et
                            dimittere eos nolo, ne deficiant in uia. </q>Sic ergo Dominus
                        perseuerantes gratia sua pascit, ut deficere non sinat, immo, ut abundare
                        faciat. <q>Nam et comederunt — </q>inquit — <q>et omnes saturati sunt.
                        </q>Ac nequis ad uitę perfectionem sibi nihil deesse existimet, fragmenta
                        multa superfuerunt, non a turba, sed ab apostolis colligenda.</p>
               <p>Duo cęci secus uiam sedentes, cum post Iesum clamitarent misericordiam
                        implorando, increpabantur, ut tacerent. At illi magis clamabant.
                        Perseuerarunt ergo in clamoribus piis et, quod uolebant, assecuti sunt. O
                        constantis inconcussique animi uiros, quos non retraxit obtrectatio multorum
                        ab irruocatione Saluatoris, sed accendit! Qui, sicut non cessarunt sanitatem
                        petendo, ita impetrata non fuerunt ingrati, dicente Scriptura: <q>Et secuti
                            sunt eum. </q>Sic peccator, si deprecando continenter clamauerit,
                        appropinquabit, ut audiatur, auditus illuminabitur, illuminatus assidue
                        sequetur Iesum, non passibus, sed affectu.</p>
               <p>Quid de Paulo, primo post Christum eremi cultore, dicam? Sic Deo seruiens
                        perdurauit, ut a decimo sexto ętatis suę anno, quo solus desertum adiit,
                        usque ad centesimum et decimum tertium, quo uita defunctus est, hominem non
                        uiderit. Hac tam diutina tam pii propositi continuatione meruit (ueluti
                        Helias propheta) diuinitus nutriri, coruo pabulum homini quotidie deferente.
                        Meruit ab Antonio sepeliri, cauata a leonibus terra. Quodque omnium maximum
                        est, meruit ab angelis in cęlum ferri, teste Antonio, qui hoc oculis suis
                        conspexisse affirmabat. Cuius quidem mercedis magnitudinem quisquis crebro
                        secum cogitauerit, nullo unquam spiritalis uitę labore grauari poterit,
                        nunquam <pb n="3-480"/> lassitudinis tedia sentiet, tantorum spe pręmiorum
                        sustentatus.</p>
               <p>Antonius quoque, cum primum et ipse solitudinem inhabitare decreuisset, ne
                        uerberibus quidem demonum absterreri potuit, quin, quod coeperat, persequi
                        pergeret. Perseuerauit itaque ab octauo decimo ętatis suę anno usque ad
                        centesimum quintum, quo in Domino quieuit, cui seruierat, angelorum sortitus
                        gloriam, quia in perseuerando demonum contempserat iniurias.</p>
               <p>Eius discipulus Paulus Simplex, cum se recipi postulasset et Antonius ab eo
                        discedens, donec rediret, expectari responsum iussisset, toto triduo ante
                        ianuam perstitit, plus morę ibidem tracturus, nisi Antonius iam satis eius
                        constantiam se expertum arbitratus illum intro admisisset. Hoc exemplo eorum
                        sane arguitur ignauia, qui religionis habitum sumere uolentes, nisi statim
                        in collegium recepti fuerint, indignantur mussitantesque abeunt et,
                        priusquam de ipsis periculum factum sit, ea re, quam petebant, se indignos
                        ostendunt.</p>
               <p>At uero post hęc idem Paulus multo etiam constantioris perseuerantię specimen
                        dedit. Nam lingua quandoque lapsus, cum se errasse animaduertisset, trienne
                        silentium seruauit, donec scilicet se iam didicisse credidit, quid
                        loquendum, quid tacendum esset. Si cui difficile factu uidetur parte aliqua
                        diei ex monastico instituto silentium custodire, consyderet, quanto
                        difficilius sit annos tres nihil cuiquam proloqui uoluisse.</p>
               <p>Simeonem, Susotionis filium, tredecim annos natum adisse Timothei abbatis
                        monasterium ferunt et monachum se profiteri uelle dixisse. Cumque non esset
                        admissus, quod ea ętas leuitati propior uideretur, ante ostium procidisse et
                        ita dies quinque sine cibo ac potu perseuerasse, ibi mori paratum, nisi
                        quinta demum die receptus uotum suum implesset, stupente abbate tantam in
                        puero firmitatem, quanta raro in senibus esset. Hoc ille stabilitatis
                        pręludio sic reliquam ętatem egit, ut in omnibus mirabilis euaderet. Et, si
                        cuncta uera sunt, quę de illo produntur, nemo unquam corpus suum acerbius
                        afflixit.</p>
               <pb n="3-481"/>
               <p>Mutium tandiu prę foribus monasterii rogantem permansisse constat, ut contra
                        consuetudinem una cum octenni filio in ordinem monachorum receptus sit.
                        Immobili fixoque perseuerandi proposito extorsit, quod coenobitica lex
                        uetabat. Ab eo enim uocabatur, qui supra legem erat et qui ait: <q>Pulsate,
                            et aperietur uobis. </q>Neque hoc fecit, quod a filio separari non
                        posset, sed quod simul cum filio saluari optaret, malens illum secum offerre
                        Christo quam relinquere mundo. </p>
               <p>Et Pacomio quidem abbati pręter cętera curę fuisse legimus iuniores ad
                        perseuerandum exhortari. Frustra aiebat eos ad brauium salutis currere, nisi
                        sic currant, ut comprehendant, frustra cum hoste confligere, nisi sic
                        certent, ut uincant, dicente Apostolo: <q>Non coronabitur, nisi qui legitime
                            certauerit. </q>Legitime autem certare esse — certando non defatigari.</p>
               <p>Theodorus itaque, eius discipulus, professionis suę initio a matre multum, ut
                        rediret, solicitatus, nonquam assensit. Attulerat illa ab episcopis
                        litteras, quibus reddi sibi filium pręcipiebatur. Hisque obsequi compulsus,
                        abbas discipulo discedendi potestatem fecerat. Cęterum ipse omnibus
                        pręferens Christum, nec egredi de monasterio uoluit nec saltem se ostendere
                        matri, ne scilicet scandalizantem oculum, quem a se iam proiecerat, rursum
                        quęrere uideretur. Perseuerauit ergo in monasterio, et factus est Dei
                        filius, qui matris esse noluit.</p>
               <p>Et beatum Franciscum ipse, qui genuerat, pater infenso admodum animo
                        persecutus est nec efficere potuit, quin ille, sicuti coeperat, post
                        Christum ire perseueraret. Verberatur ergo Franciscus, despoliatur,
                        contemnitur, et gaudet, quod dignus habitus sit pro nomine Iesu contumeliam
                        pati. Et quoniam omnia aduersa subire prius paratus erat quam proposito
                        discedere, mox uirtutum operatione uitęque sanctitate tantum profecit, ut et
                        terram sui fama repleret et gaudio cęlum. </p>
               <p>Thomam quoque Aquinatem de monasterio Prędicatorum ui tractum et domi clausum
                        fratres eius, ut a religione <pb n="3-482"/> reuocarent, biennio fere
                        tenuerunt. Sed cum ille neque minis terreretur neque blanditiis allici
                        posset neque meretriculę, quam ad illum intromiserant, lasciuia deliniri,
                        dimissus ad monasterium rediit. Ac ueluti sol, qui diu nube tectus latuerat,
                        mox serenato cęlo irradiare terram incipit, sic ille relictis fratribus et
                        domo illuminare Ecclesiam coepit et morum et ingenii et doctrinę nitore.
                        Nequaquam ad tantam gratię claritudinem peruenisset, nisi etiam nebula
                        fraternę fatuitatis circumseptus currere perseuerasset, in proposito firmus,
                        in tentationibus inuictus.</p>
               <p>Illa quoque duorum perseuerantia imprimis memoratu digna, Ioannis abbatis et
                        Pesii eremitę. Hunc (sicut a Cassiano relatum est) quadraginta annis, quos
                        in solitudine exegerat, comedentem sol non uidit; quod occaso duntaxat sole
                        ieiunium soluere consueuisset. Illum uero nunquam uidit iratum, eo quod
                        nunquam omnino in iram concitatus esset, licet magno fratrum numero
                        pręsideret. Quęret aliquis, quomodo sontes castigarit, si nunquam iratus
                        sit. Neque enim fieri potest, ut in tanta multitudine aliquis non peccarit.
                        Huic respondebimus, quod ne delinquentes quidem irascendo castigandi sunt,
                        sed miserendo. Irę proprium nocere est, castigationis prodesse. In altero
                        uirtus, in altero uitium est. Sed cur, inquiet, in Scripturis Deus irasci
                        dicatur, si ira uitium est? Irasci quidem Deus dicitur, non quod irascatur,
                        sed quia, dum iuste punit, iratus uideatur. Iudici autem ac pręsidi punire
                        conuenit, ut iuuet, non irasci, ne noceat. Quod autem et ille iuuetur, qui
                        punitur, hinc patet, quia impunitus plus deliquisset. Et ubi plus delicti
                        est, ibi poenę grauioris exactio est. Hoc quidem modo Ioannem hunc nunquam
                        fuisse iratum crediderim. Alioquin, si peccantem fratrem nunquam
                        corripuisset, si nullo poenę genere affecisset, irato nocentior esset. Malum
                        enim, quod, quantum in ipso est, pręcidere debet, crescere licentia sineret.
                        Itaque, ut eodem, unde digressus sum, reuertar: semper eandem animi
                        lenitudinem seruasse, non omissa delinquentium animaduersione, magnum atque
                        magnificum fuit.</p>
               <pb n="3-483"/>
               <p>De Elpidio quoque abbate memorię proditum est, quod per quinque et uiginti
                        annos nunquam se ad Occidentem uerterit, semper fere orans et illum, cui
                        nomen Oriens, iugiter contemplans. Non putauit nefas esse retro aspicere,
                        sed sibiipsi uoluit imperare, ut, cum corporis appetitum ab iis etiam, quę
                        licita erant, refrenasset, facilius ab illicitis custodiret.</p>
               <p>Nathanaelis etiam anachoretę quam constans in perseuerando animus fuerit, ex
                        eo intelligi potest, quod semper clausus uixit, episcopos ad se uenientes
                        reuerenter excepit, abeuntes ad limen usque officii gratia prosecutus est.
                        Neque, ut inde pedem efferret, callida (ut alibi diximus) diaboli euocatione
                        induci potuit. Sicque septem et triginta perseuerans annos, elatus inde non
                        egressus est et corpus pariter cęllamque relinquens in consortium receptus
                        est beatorum.</p>
               <p>Hanc laudabilem, immo et necessariam perseuerandi stabilitatem nec sanctis
                        foeminis defuisse nonnullarum exemplo monstrabimus minimeque illis conuenire
                        illud, quod dici solet: Varium et mutabile semper foemina.</p>
               <p>Anna, Phanuelis filia (ut Lucas tradit) annos septem uixerat cum uiro. Quo
                        defuncto ad quartum usque et octogesimum ętatis suę annum uidua permansit,
                        semper castitatem seruans, nunquam de templo discedens, nocte ac die
                        ieiuniis obsecrationibusque intenta. Hac perpetua pii propositi obseruatione
                        digna euasit, quę Spiritu Sancto afflaretur et multa prophetaret, immo, quę
                        illum, quem prophetę uenturum prędixerant, pręsentem cerneret et ipsum esse
                        mundi Saluatorem palam confiteretur. Perseuerando igitur aditus ad Iesum
                        comparatur, ut, ubi ipse est, ibi sit minister eius.</p>
               <p>Ad quem etiam Cananea mulier in Euangelio clamat dicens: <q>Miserere mei,
                            Domine. </q>Et Dominus tacet. Et rursum illa: <q>Adiuua me!
                        R</q>espondet ipse: <q>Non est bonum sumere panem filiorum et dare canibus.
                        </q>Illa tamen instat et urget nec dedignatur canibus comparari. <q>Sed et
                            catelli edunt </q>— inquit — <q>de micis, quę cadunt de mensa dominorum. </q>
                  <pb n="3-484"/> Quia ergo et petendo et humiliando sese perseuerauit, nec
                        silentio repressa nec contumelia confusa, meruit audire: <q>O mulier, magna
                            est fides tua. Fiat tibi, sicut uis! </q>Magnam fidem indefessa
                        supplicantis probauit assiduitas. Quę si semel uel iterum repulsa cessasset,
                        profecto neque magnę fidei esse diceretur neque, quod petebat, impetraret. </p>
               <p>Maria quoque Magdalena ueniens ad monumentum uidit lapidem reuolutum, currit
                        nunciare Discipulis et una cum illis redit. Mox eis recedentibus ipsa
                        permanet plorans, anxia inclinat se, uidet angelos, sed neque eorum uisione
                        contenta loco cedit neque flere desistit. Solius ergo Domini desyderio tota
                        ardens, prima mortis uictorem uidere meruit, quem prę cęteris perseuerantius
                        quęsiuit.</p>
               <p>Sarra, in Scythiotico uirginum monasterio abbatissa, iuxta quod fluuius
                        molliter labens perspicuisque limpidus aquis intuentium oculos mira
                        amoenitate detinere solebat, cum tantam in eo cernendo iocunditatem esse
                        audisset, sibiipsi imperauit, nequando illum aspiceret, ne quam ex eo
                        caperet uoluptatem. Itaque annos sexaginta, quibus ibi uixit, nunquam
                        fenestram adiit, nunquam tam prope fluentem fluuium uidit, ut potius flumen
                        illud uidere digna esset, cuius impetus lętificat ciuitatem Dei. Et quoniam
                        in cauendis terrenarum rerum oblectatiunculis perseuerauerat, cęlestium
                        felicitatem perenniter possedit, ęternis digna deliciis, quę breues
                        periturasque semper contempsit.</p>
               <p>Sed quid singula repetentes exempla diutius immoramur? Omnes enim seculorum
                        sancti sanctęque ad ipsum sanctitudinis culmen in bonis operibus
                        perseuerando peruenere. Alius alia uirtute magis excelluit, sed unusquisque
                        in sua uitam finiuit. Nisi bene et rationabiliter inchoata ad ultimum usque
                        deduxissent, nec inchoasse profuisset. A custodia matutina usque ad noctem
                        speret Israhel in Domino, ut, quod sperarit, accipiat. Seruiamus illi in
                        sanctitate et iustitia coram ipso omnibus diebus nostris, et merebimur
                        audire: <q>Vos estis, qui permansistis mecum in tentationibus meis, et ego
                            dispono uobis, sicut disposuit mihi Pater <pb n="3-485"/> meus regnum,
                            ut edatis et bibatis super mensam meam in regno meo et sedeatis super
                            thronos iudicantes duodecim tribus Israhel. </q>Quod si tantę
                        beatitudinis gloria remunerantur in bono perseuerantes, quęnam tanta mentis
                        insania nos tenet, ut uelimus deficere, cum pręsertim deficientes ad
                        contrariam beatitudini miseriam deuoluantur?</p>
               <p>Sed ille, quo non erat in filiis Israhel melior, quia postremo pręuaricatus
                        est, ab eodem Deo, a quo electus fuerat, regno indignus iudicatur et ab
                        inimicis occiditur. Roboam una cum populo, cui pręerat, in uiis prophetę
                        Dauid ambulasse dicitur, mox deinde legem Domini reliquisse. Ob quod a
                        Sesac, Aegypti rege, capti, spoliati, in seruitutem redacti sunt, dicente
                        Domino per prophetam: <q>Vos reliquistis me, et ego reliqui uos in manu
                            Sesac. </q>Rex quoque Ioas, Ochozię filius, quandiu uixit Ioiada
                        sacerdos, a quo unctus fuerat, recte ac laudabiliter se gessit. Eo autem
                        defuncto ad idola declinauit et a seruis suis interemptus periit. Sed et hęc
                        leuis inconstantię poena, nisi post eam ęternis etiam addicti fuissent
                        suppliciis.</p>
               <p>Quanto melius cum illis actum esset (sicut Petrus apostolus inquit)<q>non
                            agnoscere uiam iustitię quam post agnitionen retrorsum conuerti!
                        </q>Propterea quidem Paulus Galatas dementię accusat dicens: <q>Sic stulti
                            estis, ut, cum spiritu coeperitis, nunc carne consummemini<ref target="#d3e9104"/>
                     <note xml:id="d3e9104" ana="editor" resp="BG">*corr.
                                ex <q>consumamini</q>
                     </note>
                  </q>Et eosdem ad id, quod bonum est, perseuerandum hortatur et ait: <q>Bonum
                            autem facientes non deficiamus. Tempore enim suo metemus non
                            deficientes. </q>Idem ad Thessalonicenses: <q>Nolite deficere —
                        </q>inquit — <q>benefacientes. </q>Et ad Hebreos: <q>In disciplina
                            perseuerate. </q>Et in Ecclesiastico scriptum: <q>Esto firmus in uia
                            Domini.</q>
               </p>
               <p>Hęc est ergo columna Iachin et columna Booz, id est, firmitatis et
                        fortitudinis, quę epistylia liliorum malogranatorumque sustentant. Quia
                        firmi ac fortis est summam conseruare uirtutum quam semel amplexus fuerit.
                        Hęc est talaris tunica siue poderis Aaron, a capite usque ad pedes demissa.
                        Hęc est hostię cauda, quam Deo offerri Lex iubet.</p>
               <pb n="3-486"/>
               <p>Hoc illud calcaneum est, quo serpentis caput conteritur. Hęc denique crucis
                        longitudo, quę latitudinem illam fulcit, in qua manus extenduntur. Latitudo
                        quippe bonorum operum inniti debet longitudini continuationis, ut partem
                        illam, quę superne eminet, ualeat attingere, hoc est, ad cęlestis
                        beatitudinis altitudinem peruenire.</p>
               <p>Optima autem perseuerandi ratio est non solum non retro cedere, sed etiam in
                        dies ulterius progredi et, quantum possumus, ad sublimiora semper tendere ac
                        niti. <q>Ibunt de uirtute in uirtutem — </q>inquit Propheta — <q>uidebitur
                            Deus deorum in Syon. </q>Vnde et Apostolus: <q>Quę retro sunt
                            obliuiscens et ad ea, quę priora sunt, se extendens, ad destinatum
                            persequitur brauium supernę uocationis Dei in Christo Iesu. Beati enim,
                            qui esuriunt et sitiunt iustitiam, quoniam ipsi saturabuntur, </q>ait
                        Dominus. Quo autem pabulo uel qualibus epulis hi saturandi sint, in
                        Apocalypsi declarat dicens: <q>Vincenti dabo edere de ligno uitę, quod est
                            in paradiso Dei mei. Vincenti dabo manna absconditum, et dabo illi
                            calculum candidum, et in calculo nomen nouum scriptum, quod nemo scit,
                            nisi qui accipit. </q>Quibus uerbis quid nisi uerę perfectęque
                        beatitatis indicibilis designatur suauitudo? Et ut apertius loquatur, ait:
                            <q>Esto fidelis usque ad mortem, et dabo tibi coronam uitę. </q>Corona
                        uitę gloria immortalis est.</p>
            </div>
            <pb n="3-487"/>
            <div type="caput" n="9">
               <head>Caput IX / DE MORTIS MEDITATIONE</head>
               <p>Perseuerantiam autem boni honestique commodissime in nobis conseruabit mortis
                        meditatio, iuxta illud: <q>In omnibus operibus tuis memorare nouissima tua,
                            et in ęternum non peccabis. </q>Haud igitur incongruum erit, si nunc
                        exponere aggrediemur, quemadmodum hi quoque, quos imitari cupimus, ultimum
                        uitę diem semper ante oculos habuerint menteque uersarint, plurimum in eo
                        curę ponentes, ne mors offenderet imparatos.</p>
               <p>Iob omnia uincens patientia, nullis fractus est erumnis, nulla collapsus
                        aduersitate, ut qui non ignoraret breui iis se expeditum iri, eo quod diu
                        hic uiuere non posset et deinceps multo beatius perenniusque uiuere
                        speraret. <q>Breues — </q>inquit — <q>dies hominis sunt. </q>Et: <q>Expecto,
                            donec ueniat immutatio mea. Domine, uocabis me, et ego respondebo tibi;
                            operi manuum tuarum porriges dexteram. </q>Et iterum: <q>Spiritus meus
                            attenuabitur, dies mei breuiabuntur, et solum mihi superest sepulchrum.
                            Dies mei transierunt, et cogitationes meę dissipatę sunt, torquentes cor
                            meum. Noctem uerterunt in diem, et rursum post tenebras spero lucem.
                        </q>Denique ait: <q>Scio, quia morti trades me, ubi constituta est domus
                            omni uiuenti. </q>Hęc et talia assidue secum cogitans, cum omnia
                        corporis bona amisisset, animi non amisit.</p>
               <p>Et beatus propheta Dauid identidem reminiscens se esse mortalem, ut morti
                        paratior occurreret, diem quoque, quo moriturus esset, nosse optauit Deumque
                        deprecatus est dicens: <q>Notum fac mihi, Domine, finem meum, et <pb n="3-488"/> numerum dierum meorum quis est, ut sciam, quid desit
                            mihi. Ecce mensurabiles posuisti dies meos, et substantia mea tanquam
                            nihilum ante te. Veruntamen uniuersa uanitas omnis homo uiuens.
                            Veruntamen in imagine pertransit homo, sed et frustra conturbatur:
                            thesaurizat, et ignorat, cui congregabit ea. </q>Sub hęc omnem spem suam
                        in Deo collocans ac firmans, continuo ait: <q>Et nunc quę est expectatio
                            mea? Nonne Dominus? Et substantia mea apud te est. </q>Itaque ista mente
                        reuoluens, ne inimicorum quidem iniuriis ad iniustitiam potuit concitari.</p>
               <p>Dum eadem consyderat sapientię antistes Salomon, uociferatur et ait:
                            <q>Vanitas uanitatum, et omnia uanitas. </q>Et iterum: <q>Vidi cuncta,
                            quę sunt sub sole, et ecce uniuersa uanitas et afflictio spiritus.
                        </q>Et: <q>Risum reputaui errorem, et gaudio dixi: Quid frustra deciperis?
                            Nihil permanet sub sole. </q>Et: <q>Omnia tempus habent, et suis spaciis
                            transeunt uniuersa sub cęlo. </q>Deffinire autem uolens, quid esset in
                        uita optimum: <q>Et cognoui </q>— inquit — <q>quod non esset melius nisi
                            lętari, facere bene in uita sua. Omnis enim homo, qui comedit et bibit
                            et uidet bonum de labore suo, hoc donum Dei est. </q>Ad hęc peccatorem
                        solicite exhortans: <q>Quodcunque facere potest — </q>inquit — <q>manus tua,
                            instanter operare, quia nec opus, nec ratio, nec sapientia, nec scientia
                            erunt apud inferos, quo tu properas. </q>Ac ne aliquid esse putemus diu
                        uiuere: <q>Si annis multis — </q>inquit — <q>uixerit homo, et in omnibus
                            lętatus fuerit, meminisse debet tenebrosi temporis et dierum multorum.
                            Qui cum uenerint, uanitatis arguuntur pręterita.</q>
               </p>
               <p>Horum meditatione et Helias propheta iam uita defungi optabat dicens:
                            <q>Sufficit mihi, Domine. Tolle animam meam! Neque enim melior sum quam
                            patres mei. </q>Sic et Dauid: <q>Hei mihi, quia incolatus meus
                            prolongatus est. </q>Et Ionas: <q>Domine, tolle, quęso, animam meam a
                            me, quia melior est mihi mors quam uita. </q>Ex quo patet, quantis hic
                        premimur miseriis, cum etiam illi, quibus non nisi ad inferos descensus
                        erat, hinc decedere tantopere concupierint. Cui sane argumento Iob sententia
                        astipulatur dicentis: <pb n="3-488"/>
                  <q>Homo natus de muliere, breui uiuens tempore, repletur multis miseriis.
                            Qui quasi flos egreditur et conteritur, et fugit uelut umbra, et nunquam
                            in eodem statu permanet.</q>
               </p>
               <p>Hoc idem uidit et Iesus ille in Veteri Testamento, Syrachi filius, qui in
                        Ecclesiastico suo admonendo nos ita ait: <q>Memor esto, quoniam mors non
                            tardat. Ante mortem benefac amico tuo, et secundum uires tuas
                            exporrigens da pauperi. Ante obitum tuum operare iustitiam, quoniam non
                            est apud inferos inuenire cibum. Omnis caro sicut foenum ueterascet.
                        </q>Quam ergo gnauiter agendum est, ut quotidie lucri aliquid faciamus,
                        incerti, quando rationem negociationis nostrę reddere cogemur, et certi,
                        quod longe abesse non possit. Vnde et Ecclesiastes: <q>Memento </q>— inquit
                        — <q>creatoris tui in diebus iuuentutis tuę, antequam ueniat tempus
                            afflictionis tuę et propinquent anni, de quibus dicas: non mihi placent.
                        </q>Rursumque Iesus: <q>Memento nouissimorum, et desine inimicari! </q>Nihil
                        quippe ita iracundiam nostram frangit atque emollit ut isthęc recordatio.</p>
               <p>Esaias propheta et ipse futura mente scriptisque pertractando didicit
                        contemnere pręsentia nec mori timuit, dum illum uiuere inter seculi
                        uanitates piget. Hinc etiam exclamat, immo, exclamare iussus ait: <q>Omnis
                            caro foenum, et omnis gloria eius quasi flos agri. Exiccatum est foenum
                            et cecidit flos, quia spiritus Domini sufflauit in eo. Vere foenum est
                            populus, exiccatum est foenum, et cecidit flos. Verbum autem Domini
                            manet in ęternum. </q>Hęc recogitans, Manassę, regum nequissimi, serram
                        fortiter pertulit, et sectus, in Domino requieuit. Quis fidelium non
                        pręoptet huius necem cum meritis suis quam illius uitam cum regno eius?</p>
               <p>Quod si crudele aliquod turpeue mortis genus expauescimus, Domini Iesu crucem
                        cogitemus. Sin uero id nos terret, quod nescimus, quando mors uentura sit,
                        occurrere illi semper parati simus. <q>Vigilate — </q>inquit — <q>quia
                            nescitis, qua hora Dominus uester uenturus sit. Si sciret paterfamilias,
                            qua hora fur uenturus esset, uigilaret utique et non <pb n="3-490"/>
                            sineret perfodi domum suam. Ideoque et uos estote parati, quia, qua
                            nescitis hora, Filius hominis uenturus est. Beatus ille seruus, quem,
                            cum uenerit dominus eius, inuenerit sic facientem. Amen dico uobis,
                            quoniam super omnia bona sua constituet eum. Vigilate ergo, nescitis
                            enim, quando dominus domus ueniat: sero, an media nocte, an galli cantu,
                            an mane, ne, cum uenerit repente, inueniat uos dormientes. Quod autem
                            uobis dico, omnibus dico: Vigilate! </q>Id breuius in Mattheo scriptum
                        est: <q>Vigilate, quia nescitis diem neque horam. </q>Sic ergo hodie uiuamus
                        tanquam cras morituri.</p>
               <p>Siquidem et beatus Iacobus apostolus uitę huius conditionem animo metitus:
                            <q>Quid est — </q>inquit — <q>uita uestra? Vapor est ad modicum parens.
                        </q>Eleganter eam uapori comparat, in quo et fumus et calor est. Per calorem
                        libidinis incentiuum, per fumum humanę glorię uanitas designatur. Vtrunque
                        fluxum atque fragile et ideo ad modicum parens, sed in ęternum crucians.
                        Quamobrem angelus in Apocalypsi clamat: <q>Esto uigilans, </q>et comminatur:
                            <q>Si non uigilaueris, ueniam ad te tanquam fur, et nescies, qua hora
                            ueniam ad te. </q>Et iterum: <q>Ecce uenio — </q>inquit — <q>sicut fur.
                        </q>Quoniam autem, qui gnauiter excubat, non suppilatur, subiungit dicens:
                            <q>Beatus, qui uigilat et custodit uestimenta sua, ne nudus ambulet et
                            uideant turpitudinem eius.</q>
               </p>
               <p>Igitur, nequando uigiliam hanc aliqua obliuionis dormitatione intermitteret,
                        Ioannes Elemosinarius, patriarcha Alexandrinus, dum sibi ędificaretur
                        sepulchrum, imperfectum relinqui iussit. Porro ministris suis iniunxit, ne
                        ulla die pręterirent se de illo perficiendo interpellare. Itaque nunquam ab
                        eo mortis memoria recedente sic uitam instituit, ut morte multo beatior
                        factus sit quam si semper hic uiueret et omnibus afflueret uitę huius
                        uoluptatibus omnibusque deliciis. Terrena enim cęlestibus conferri non
                        possunt, etiam si ęterna essent.</p>
               <p>Machario Alexandrino per eremum aliquando pergenti (ut ante diximus) nocte
                        superueniente, cum somnum capere uellet, sepultura, in quam forte inciderat,
                        lectus fuit <pb n="3-491"/> nec demonis intra illa, quę iacendo presserat,
                        cadauerum ossa perstrepentis uocibus territus loco cessit, quia iugis
                        futurorum commemoratio et mortis fecerat intrepidum et demonum contemptorem.</p>
               <p>Philoromum quoque, Galatam presbyterum, tradit Heraclides annos sex in
                        sepulturis habitasse mortuorum, ut semper meminisse posset se mundo mortuum
                        et uiuere Christo.</p>
               <p>Nec Apollo abbas (ut Cassianus refert) oblitus est mundo se mortuum esse,
                        tametsi non ita procul a necessariis suis posito tuguriolo habitaret. Nam
                        cum a fratre seculari euocaretur, ut sibi auxilio ueniret, quod ipse bouem,
                        qui pedibus alto coeno immersis hęserat, euellere solus non posset, et nisi
                        protinus euelleretur, ibidem eum amissurus erat: Cur — inquit — alterius
                        fratris domum tibi proximiorem pręteriens huc me rogatum uenisti? Cumque
                        ille responderet annos iam quindecim esse, ex quo alter frater diem suum
                        obiisset: Et mihi — inquit — uiginti iam anni sunt, ex quo mortuus mundo
                        sum. Tantum autem temporis exegerat in religione. Itaque nihil mundanum ad
                        se pertinere arbitratus egredi de cęlla noluit, ne rogatus quidem, et
                        rogatus a fratre, atque in tam pręsenti talis iacturę eius periculo. Quia
                        ergo, qua iam morte mortuus esset, semper in mente habuit, immaculatum se ab
                        hoc seculo custodiuit.</p>
               <p>Mortem quotidie meditando et ea, quę mortem secutura sunt, intantum quidam
                        profecere, ut non modo non horrerent illam, sed etiam appeterent. Nam, ut de
                        Paulo taceamus, qui dissolui cupiebat et esse cum Christo, Syluanus,
                        episcopus Nazarethanus, cum ei diuus Hieronymus in uisu apparuisset et,
                        siquid a Deo uellet, interrogasset, uelle se ex hac uita migrare dixit. Et
                        subsecutus est euentus. Pergant nunc nimis anxii uitę suę amatores
                        medicamentis sustentare sanitatem, morbos depellere et breuissimi temporis
                        spacium totis redimere patrimoniis! Inuenti sunt Dei serui, qui mori
                        optarent, ut in ęternum uiuere citius inciperent.</p>
               <pb n="3-492"/>
               <p>Nam et Columbanus monachus, Columbani abbatis discipulus, cum febri grauiter
                        ęstuaret et ei uir apparuisset dicens preces et lachrymas abbatis ipsi
                        obstare, ne mori posset, continuo rogauit abbatem, ut ab oratione cessando
                        permitteret se de corporis carcere quamprimum educi, eo quod ad ęternam
                        beatitudinem se transferendum minime dubitaret. Statim ergo sumpto animę
                        uiatico relictaque carnis sarcina cęlum petiit, quo iam diu peruenire
                        cupierat. O uere preciosa in conspectu Domini mors sanctorum eius. Nisi enim
                        preciosa esset, haud ita expeteretur.</p>
               <p>Iccirco sane nec Hilarionem abbatem latrones cum armis circumsistentes
                        terrere potuerunt. Cumque intrepidum permanere mirarentur, nunquid necem non
                        timeret, interrogant. Necem non timet — respondit — qui paratus est mori.
                        Quis, quęso, militum ducumue seculi tam pręstanti animo unquam fuit, ut in
                        tanto uitę periculo non contremuisset? Vnus miles Christi nudus et inermis
                        inter tot armatos nihil expauit plusque ipsi audacię ad mortem patiendam
                        quam illis ad inferendam fuit. Quem enim interimere uel saltem spoliare
                        decreuerant, stupore correpti illęsum reliquere.</p>
               <p>Sic et multos martyrum uitę huius finem etiam per supplicia quęsisse constat,
                        dum uitam, quę finem non habet, concupiscerent. Vltro se percussoribus
                        offerebant, cum latere possent, magisque dimitti quam occidi metuebant.</p>
               <p>Nunc foeminarum proferamus exempla!</p>
               <p>Praxedis, uirgo Romana, cum facultates suas pauperum fecisset, ad illum
                        festinans, cuius amore hoc egerat, orauit uitę illius finem, et impetrauit.
                        Mira res: robustissimis uiris terrori mors est, uirgini iuuenculę desyderio
                        fuit.</p>
               <p>Sabina quoque uirgo ad tumulum Sabini martyris, fratris sui, prostrata orasse
                        dicitur, ne ultra uiueret, non fratrem dolens, sed eum sequi cupiens, quem
                        diuino frui conspectu non ambigebat. Illis ergo grauis et terribilis mors
                        est, qui terrena curant, non iis, quorum conuersatio in cęlis est et qui
                        moriendo ad immortalitatem transmigrant.</p>
               <pb n="3-493"/>
               <p>Quotidie igitur animo uoluamus, quotidie ruminemus quales mox futuri simus,
                        et pręsentium uoluptatum illecebras dolos esse patebit. Quibus qui capti
                        fuerint, tunc, cum se ad felicitatis culmen euectos putabunt, ad extręmas
                        corruent miserias ignemque illum inextinguibilem, unde nullus unquam sperari
                        regressus potest. At uero, qui se ipsum aliquantulum recognouerit
                        contemplarique incipiet humanę naturę conditionem, iam intra se tacitus
                        dicet: Heu quam magna pars mei in dies minuitur, quam cito ad finem suum
                        ętas properat! Puer eram, et non sentiente me, momento temporis ad
                        pubertatem ueni. Nec scire possum, quando esse coepi, et iam factus sum uir,
                        iamiam canis albicat caput et rugis arata facies cognatam morti senectam
                        indicat. Denique, ut Propheta ait, <q>dies mei sicut umbra declinauerunt, et
                            ego sicut foenum arui. </q>Quid, quęso, reliquum est, nisi ut, de qua
                        confictus sum, terra fiam? Soluto autem corpore et terra terrę reddita,
                        quicquid deinde animę erit, ęternum erit. Iustis beatitudo, iniquis
                        deputabitur poena. Vtriusque finis nullus. Cur tandem non resipisco, miser?
                        Cur hoc non saltem, quod superest uitę, sic dirigo, sic exerceo, ut pro
                        breui labore quietem capiam sempiternam et non, sicut adhuc egi, ut pro
                        breuibus deliciis in perpetuos incidam cruciatus? Ecce iam securis posita
                        est ad radicem, et uelim-nolim iamiam cadendum est. Quid agis, anima? Quid
                        torpes? Quid ociosa dormitas? Consulere saluti tuę negligis et pernicie tua
                        lętaris. Age iam tandem excita te et expergiscere et uel hoc saltem
                        nouissimo pene temporis puncto poenitentiam age. Quam si differre perges,
                        uide, quanto te periculo committas: uita fugit, mors aduentat semperque
                        propior est quam esse creditur. Cum autem uenerit, non erit amplius
                        poenitentię tempus, sed iudicii; iudicii, inquam, sicut districti, ita
                        irreuocabilis, quo, quicquid decernitur, fine caret, siue bonum siue malum
                        sit. Nos igitur inter utrunque infinitum constituti, perpendamus animo, dum
                        licet, quam alterum horrendum sit, alterum concupiscendum, et ita nobis
                        moderemur, ut hoc assequi, illud euitare ualeamus. Scriptum est <pb n="3-494"/> enim:<q> Beati mortui, qui in Domino moriuntur! </q>Et:
                            <q>Mors peccatorum pessima.</q>
               </p>
            </div>
            <div type="caput" n="10">
               <head>Caput X / DE HORA MORTIS</head>
               <p>Quam autem beati sint, qui in Domino moriuntur, dici non potest. Ex parte
                        tamen interdum omnipotens Deus signo aliquo ostendere nobis uoluit in exitu
                        illorum, ut eos imitandos magis accenderemur, quorum finem ipse miraculis
                        illustrasset. Itaque, et quid singulis eo potissimum tempore contigerit et
                        qualiter ipsi sese habuerint, hinc iam dicere incipiemus, ut non solum
                        uiuere, sed etiam mori eorum exemplo discamus.</p>
               <p>Ac primum, ne nimia condendi cadaueris distrahamur cura, Abraham emisse agrum
                        Ephron Hethei scribitur, in quo antrum erat. Eo antro pro sua suorumque
                        sepultura usus est. Ibi primum ipse, deinde Isaac, postremo Iacob depositi
                        recubuere. Desine, peccator, magnifica tibi extruere monumenta et immodico
                        sumptu stupendis artificum operibus exornare. Ecce, qui cum Deo
                        colloquebantur, sepeliri uoluerunt in spelunca. Et ne impensas defuisse
                        credas, diuites erant. Dicit enim Scriptura de Abraham: <q>Erat diues ualde
                            in possessione auri et argenti. </q>De Isaac: <q>Et locupletatus est
                            habuitque possessiones ouium et armentorum et familię plurimum. </q>De
                        Iacob: <q>Ditatus est homo ultra <pb n="3-495"/> modum, et habuit greges
                            multos, ancillas et seruos, camellos et asinos.</q>
               </p>
               <p>Aaron quoque, pontifex maximus a Deo electus, peregre moritur, et Dei iussu
                        in monte Hor sepelitur; nulla ibi exequiarum pompa, nullus inanis honor,
                        nisi triginta dierum multitudinis luctus fuit. Quippe plurimorum lachrymę
                        multo melius defuncti probitatem testantur quam superflui funebres
                        apparatus.</p>
               <p>Post hunc mortuus est seruus Dei Moyses et sepultus in ualle terrę Moab. Et
                        non cognouit homo sepulchrum eius usque in pręsentem diem. Quid est, quod
                        tantus uir in ualle sepultus dicitur, nisi quia, quanto maior es, tanto
                        debeas te gerere submissius, in morte pręsertim, quę sola ęquat seruum
                        domino, pauperem diuiti, stultum sapienti omnesque pariter conficit atque
                        consumit? Quid est pręterea, quod sepulturę eius locus ignoretur, nisi ut
                        illorum arguatur fatuitas, qui nisi in marmoreis conditoriis, affabre
                        sculptis, ad unguem leuigatis auroque linitis et in celebri loco positis
                        putrescere nesciunt? Quin etiam incisis in lapide litteris nomina
                        conscribunt, quasi quicquam eis prodesse possit, ut, qui fuerint, posteri
                        cognoscant, cum ipsi semet, dum uiuerent, non cognorint, magis inani glorię
                        quam uirtuti studentes. Moysi sepulchrum ignoratur, sed uitę illius
                        integritas ac sanctitudo nullis unquam seculis oblitterabitur. Quisquis illi
                        similis esse curauerit, profecto non quęret, quo loco sepultus iaceat, sed
                        ubi sempiternus uiuat.</p>
               <p>Hoc etiam eiusmodi uiris curandum erit, ut, sicut in uita, ita et in hora
                        mortis alios pie informent, quo ipsi decedentes plus meriti secum ferant,
                        dum ne in fine quidem proximis prodesse recusent. Etenim Iosue, Naue filius,
                        cum diem suum esset obiturus, tribubus Israhel conuocatis enumerauit Dei
                        erga illos beneficia, et ut legem eius obseruarent eumque solum, non deos
                        alienos perpetuo colerent, hortatus est.</p>
               <p>Et rex Dauid morti proximus dedit pręcepta filio suo Salomoni. Sed cur illi
                        magis quam cęteris? Quia cęteris ipse pręfuturus erat, et unius prępositi
                        instructio ad omnium <pb n="3-496"/> utilitatem spectabat. Salomon autem,
                        quoniam paternis institutis obsequens fuit, sapientiam et diuitias et
                        gloriam a Deo muneri accepit.</p>
               <p>Tobias, cum et ipse se iam discessurum speraret, sic docuit filium, ut in
                        illo uno omnes docuisse uideatur. <q>Deum — </q>inquit — <q>cole, parentes
                            reuerere, elemosinas da, a uitiis abstine, ęs alienum libenter dissolue,
                            nemini fac, quod factum nolis tibi. Sapientum nitere consiliis, benedic
                            Deo semper et ab eo dirigi pete. </q>Ista quidem plenius in eo libro,
                        qui Tobias inscribitur, recensentur. Sed nos pro tempore breuiter
                        perstringimus, ut uel hinc cęteri patres discant talium potius institutionum
                        quam multarum opum filios suos relinquere hęredes.</p>
               <p>Videndum quoque, ut deficienti animę succurrat proprii reatus dolor et culpam
                        prius abluat fletus quam flamma exurat. Ezechias rex morbo correptus, cum
                        mortis suę nuncium accepisset, orauit et fleuit diuinaque miseratione additi
                        fuere uitę eius quindecim anni, dicente Domino: <q>Audiui orationem tuam et
                            uidi lachrymam tuam, et ecce sanaui te. Die tertia ascendes templum
                            Domini, et addam diebus tuis quindecim annos. </q>Ex quo instruimur tunc
                        maxime precibus et poenitentię moerore nobis opus esse, cum mortis instet
                        dies, ut pleniore uenia peccatorum impetrata addantur nobis uitę anni, non
                        quandoque finiendi, sed anni ęternitatis.</p>
               <p>Et ne corporis nostri mox dissoluendi nos conturbet conditio, Enoch et Heliam
                        non mortuos, sed translatos fuisse Scripturę testimonio probatur. Vterque
                        autem ambulasse cum Deo dicitur. Ita et nos quidem, si cum Deo ambulantes,
                        hoc est, mandata eius obseruantes, mors occupauerit, transferemur in anima
                        prius, postea et in corpore, non quo illi tunc translati sunt, sed quo
                        ascendit Christus. Nihil igitur doleamus carnem nostram nunc corrumpi
                        redigique in puluerem, cum rursum quandoque reparanda in incorruptione et in
                        gloria, si modo usque in finem fuerimus fideles.</p>
               <p>In sepulchro, ubi positus fuerat, Heliseus propheta proiectum hominis cadauer
                        statim reuixit. Et nos Dei <pb n="3-497"/> uiuentis uoce et archangeli iussu
                        et nouissima tuba euocati non reuiuiscemus? Hinc etiam liquet sanctorum
                        reliquias reuerenter esse habendas, quando quidem tanta uis eis inest, ut
                        tactu ipsorum interdum etiam mortui ad uitam suscitentur.</p>
               <p>Satis hęc de Veteri Instrumento. Noui quoque exempla inspiciamus!</p>
               <p>Omnis uirtutis fons atque origo Dominus noster Iesus Christus, uti uiuendo,
                        quomodo uiuere, ita moriendo, quomodo mori debeamus, nos erudiuit. Mortuus
                        est pro salute nostra, ut nec nos pro salute proximorum mori recusemus. Pro
                        inimicis orauit, ut et nos dimittamus, siquid habemus aduersus alterum.
                        Animam Patri commendauit, ne nos quoque discedentem animam Deo commendare
                        prętermittamus, a quo illam accepimus. In alieno monumento condi uoluit, ne
                        confundamur, si non habuerimus propriam sepulturam. Quocunque loco humati
                        fuerimus, Domini est terra et plenitudo eius. Syndone munda inuolutus est et
                        aromatibus delibutus, ut ostenderet eos feliciter hinc discedere, qui
                        puritatem cordis et odoramenta uirtutum secum ferrent. Die tertia resurrexit
                        et cęlum ascendit, ut fidem faceret nos quoque resurrecturos cęlumque
                        ascensuros, si tales in fine inueniemur, quales esse debere suo monstrauit.</p>
               <p>Et apostoli quidem omnesque reliqui martyres pro iustitia, pro ueritate, pro
                        Christo morientes, pręstantissimum id esse mortis genus testantur, quod ipsi
                        passi sunt. Sed non omnibus hoc contingit. Omnibus tamen ea mens esse debet,
                        ut, si fors ita ferret, libenter et ipsi sustinerent. Cui is animus uel
                        tunc, cum e uita egreditur, fuerit, procul dubio martyrum coronę particeps
                        erit. Corda enim perpendit Dominus magis quam facta. Dic ergo cum Paulo:
                            <q>Non solum alligari, sed et mori in Hierusalem paratus sum propter
                            nomen Domini Iesu. </q>Certe talis in moriente charitas eleuabit doloris
                        angustięque sensum et hominem alterius uitę desyderio accendens faciet
                        exclamare: <q>Cupio dissolui et esse cum Christo.</q>
               </p>
               <pb n="3-498"/>
               <p>Paulum, primum eremitam, Antonius abbas orantis gestu expirasse offendit.
                        Necdum exanimem putabat, donec nullos, ut solebat, gemitus, nulla suspiria
                        ipsum emittere deprehendit. Indoluitque uehementer, quod se relicto mortem
                        obiisset. Nec immerito cum illo decedere concupiuit, cuius etiam defuncti
                        corpus Deum adorare conspexit, immo, cuius animam ab angelis in cęlum ferri
                        uiderat.</p>
               <p>Ipse uero Antonius, cum diem, qua de terra cessurus erat, multo ante
                        prędixisset, eadem defunctus est. Sed dum adhuc ęger spiraret, monachis uitę
                        monita dedit insuperque iniunxit, ut, cum se humassent, curarent, nequa ibi
                        humationis uestigia apparerent et locum nemini unquam indicarent, ne ab
                        hominibus honoraretur, uolens et in morte humilitatem seruare, quam apprime
                        in uita coluerat.</p>
               <p>Hilarion abbas ad Hesichium* monachum testamenti uice epistolam scripsit,
                        omnes diuitias suas ei relinquens, quę erant: Euangelium, tunica, saccea
                        cuculla, paliolum. Et cum plerique religiosi uiri ad ęgrotantem
                        conuenissent, omnes adiurauit, ut ne puncto quidem temporis post mortem
                        reseruaretur, sed statim se terra operirent, sicut uestitus erat, cum tunica
                        cilicina et cuculla et sago rustico. Cumque iam extremo anhelitu laboraret,
                        apertis oculis loquebatur: Egredere, quid times? Egredere, anima mea, quid
                        dubitas? Septuaginta prope annis seruisti Christo, et mortem times? In hęc
                        uerba beatum exhalauit spiritum. Statimque terra obrutum ante urbi sepultum
                        quam mortuum nunciauerunt.</p>
               <p>Ioannes, Aegyptius anachoreta, pręter uitę sanctitatem futurorum etiam
                        uaticiniis clarus, cum diem postremum sibi imminere cerneret, toto triduo
                        neminem ad se admisit, ut Deum, ad quem gaudens proficiscebatur, liberius
                        expeditiusque contemplari posset. Triduo uero elapso complicatis genibus
                        orando spiritum emisit. Qui cum tali gestu talique humilitate egrediuntur,
                        eos ego misericordiam <ref target="#d3e9377"/>
                  <note xml:id="d3e9377" ana="editor" resp="BG">*corr. ex <q>Hesitium</q>
                  </note>
                  <pb n="3-499"/> iam adeptos arbitror. Non enim tanta gratia pręuenirentur,
                        nisi maior esset secutura.</p>
               <p>Onophrio in uastissima Aegypti solitudine moranti et nulli hominum cognito et
                        consumptis indumentis nudo, cum iam uita excessurus esset, contigit
                        Pafnutium abbatem uidere, a quo interrogatus nomen uitamque exposuit et
                        ipsum a Deo sibi destinatum, a quo postera die sepeliendus esset, dixit. Cum
                        ergo animam, ut prędixerat, exhalasset, uidit eum Pafnutius ab angelis in
                        cęlum tolli. Cuius corpusculum suauissimo odore diuinitus perfusum sepelire
                        uolens, instrumentum, quo terram cauaret, non habuit. Et ecce accurrunt duo
                        leones telluremque unguibus scalpentes, fossam hominis capacem fecere.
                        Sicque ipse palio suo inuolutum atque ibi depositum humo, quam bestię
                        egesserant, operuit. Eo uix sepulto cęlla corruit et palma, quę iuxta illam
                        stabat, radicitus euulsa procubuit, quasi dedignantes aliorum usui seruire,
                        quę tam exactę sanctitatis uiro seruissent. Cuius ergo tam magnifica in
                        terris mors fuit, quam gloriosa uita est in cęlo?</p>
               <p>Diuus Hieronymus moriturus humi se collocari iussit saccoque, quo induebatur,
                        operiri. Tum discipulis conuocatis eos, ut in Dei seruitii perseuerarent,
                        multum exhortatus est. Deinde sacramentum corporis et sanguinis Domini in
                        genua errectus et lachrymis perfusus reuerenter hausit. Mox terram prono ore
                        petens, dispessis manibus: <q>Nunc dimittis — </q>inquit — <q>seruum tuum,
                            Domine, secundum uerbum tuum in pace. Quia uiderunt oculi mei salutare
                            tuum. Quod parasti ante faciem omnium populorum: lumen ad reuelationem
                            gentium et gloriam plebis tuę Israhel. </q>Post hęc lux multa circa eum
                        fulsit. Quidam etiam angelos uidisse se testabantur uocemque audisse illum
                        ad patriam cęlestem inuitantium et ipsius respondentis, quod libenter
                        cupideque ueniret. Mox discedente luce anima quoque a corpore suo discessit.
                        Exanime corpus diuinum spirare odorem coepit, omnia unguenta suauitate
                        uincentem. Eadem hora diuersis in locis uisionibus quorundam, ad quantam
                        ille beatitudinem translatus sit, liquido patuit. Nos eius humilitatem
                        saltem in moriendo imitemur, quando <pb n="3-500"/> quidem tantam in uiuendo
                        sanctitatem assequi indigni sumus.</p>
               <p>Etenim Eusebius quoque, Cremonensis, eius discipulus, cum post illum mortem
                        obiret, iisdem humiliationibus usus est. Cęterum qua hora migraturus erat,
                        repente caput errigens, oculis pauitantibus circumspicere et quasi in
                        furorem uersus clamitare: Non faciam, non faciam; mentiris, mentiris. Deinde
                        ad terram procliuus faciem abscondere, intremiscere ac, quantum poterat,
                        uociferari: Adiuuate me, fratres, adiuuate me, ne peream. Illi uero partim
                        expauidi, partim moerore concussi rogitabant: Quid habes, pater? Quę hęc te
                        exagitat solicitudo? Quid times? An — inquit — non uidetis demonum cateruam,
                        hic in perniciem meam congregatam? Ille, qui prę cęteris horrendus apparet,
                        compellit me ad blasphemias heresumque prauitatem. Et tam dirus est, ut
                        contra tueri non ausim. Tunc fratrum supplicationibus demones in fugam uersi
                        sunt. Et beatus Hieronymus apparens, ipsum, ne paueret, hortatus est. Eius
                        itaque conspectu Eusebius recreatus, in Domino obdormiuit. Nemo ex incompto
                        aliquo deformique decedentium gestu animas eorum iudicet, si uir tam sanctus
                        ita se in morte habuit, ut de illo dubitaretur, nisi, quod contigerat, palam
                        factum fuisset.</p>
               <p>Ambrosius episcopus, tum doctrina tum sanctitate notus, cum animam esset
                        acturus, communione sancta sumpta expansis late brachiis demissaque ceruice
                        tacitus intra se orauit atque hoc gestu actuque illi decedere libuit, ut
                        talis Domino occurreret, qualis ipse pro nobis pependerat in cruce. </p>
               <p>Et ipse inter quatuor Ecclesię candelabra numerandus Augustinus, cum febri
                        correptus uitę sibi finem imminere conspiceret, psalmos, qui poenitentiales
                        dicuntur, conscribi et ante se legendos parieti affigi iussit. Eos dum
                        legeret, lachrymas hubertim fudisse dicitur. Neminem ad se accedere passus
                        est pręter medicum et Discophorum puerum, ne uariis multorum
                        interpellationibus ab earum rerum contemplatione auocaretur, ad quas
                        perpetuo <pb n="3-501"/> fruendas iam se profecturum sperabat. Tandem
                        communione uenerabiliter percepta spiritum reddidit. Sed prius et hoc
                        memoratur dixisse: neminem, quanuis sanctum et perfectum uirum, decedere
                        debere, nisi ante confessus communicatusque fuisset. Nolle enim confiteri
                        arrogantis esse, nolle communicare — inobedientis. Si autem Augustinus
                        poenitentię precationes cum fletu sibi peragendas putauit quid nos facere
                        oporteat, qui in nullo ad eum comparandi sumus. Discamus tamen nunc maxime
                        poenitendum dolendumque esse, cum periculum est, ne dolere incipiamus in
                        ęternum.</p>
               <p>Benedictus abbas diem suum postremum pręcognouit et, quibus hoc indicauerat,
                        ne cui, antequam euenisset, dicerent, iniunxit. Sexto autem die ante euentum
                        aperiri tumulum iussit et febricitare coepit. Deinde ingrauescente morbo, in
                        oratorium delatus, sublatis manibus Deo se commendans, inter discipulorum
                        manus expirauit ea ipsa, qua prędixerat, die. Quidam in uisu uiderunt uiam
                        in sublime tendentem, panno stratam multisque lampadibus quasi stellis
                        fulgentem. Et responsum accepere patri Benedicto, per quam ad cęlum
                        ascenderet, paratam. Qualis quęso, gloria illa, ad quam fruendam pergebat,
                        si talis uia, quam calcabat!</p>
               <p>Odiloni, Cluniacensi abbati, cum ęgrotaret, diabolum tetra horribilique forma
                        propius astitisse ferunt, sed mox ab eo contemptum confusumque discessisse.
                        Ille ergo fugato aduersario confidentius finem suum expectauit. Quem enim
                        terrere diabolus non potuit, ei ne mors quidem timori fuit.</p>
               <p>Ad Probum, Reatinę urbis episcopum, puer, qui ęgrotanti assidebat, uidit duos
                        uiros ingredi candidis uestibus indutos radiantique facie lucentes. Et mente
                        consternatus, qui essent, clamare magis quam interrogare coepit, donec ab
                        episcopo Probo sedatus audiuit illos Iuuenalem et Eleutherium esse, pro
                        Christi nomine olim supplicia necemque passos. At neque hoc ferre ualens, e
                        cęlla prosiliit et rem aliis detulit. Qui mox una cum ipso ad cubiculum
                        accedentes, offenderunt episcopum iam expirasse aliumque ibi <pb n="3-502"/>
                        adesse neminem. Nec dubitarunt, quin ille cum iisdem, quos puer uiderat, ad
                        cęlestem beatitudinem possidendam abiisset, dignus utique martyrum
                        consortio, qui uehementis langoris molestias ęquo animo pertulisset.</p>
               <p>Stephanum quoque abbatem, sanctimonię singularis</p>
               <p>uirum, ii, qui ad ęgrotantem conuenerant, prę timore fugientes reliquere.
                        Pars angelos ad eum intrantes uiderant, pars nihil uiderant, et omnes unus
                        idemque occupauit pauor. Cum sedato timore rediissent, defunctum inuenere,
                        quem uiuum adhuc dimiserant. Quam putas gloriosi angelorum coetus hominis
                        animam excepere, cum eorum aduentum illi etiam, qui non uiderant, sustinere
                        nequiuerint.</p>
               <p>Antonio monacho, qui Romę in Gregoriano monasterio uitam pie sancteque
                        degebat, die quodam dictum est: Paratus esto et, quia Dominus iubet, migra!
                        Qui cum sibi uiatica ad migrandum deesse respondisset, audiuit, si de
                        peccatis ambigeret, iam dimissa esse sciret. Multum tamen ille hac de re
                        dubitare coepit, et sequenti nocte, cum se sopori dedisset, eodem oraculo
                        solicitatus dubitare desiit. Exinde die quinto febris repentino ęstuans
                        ardore, animam reddidit exactori eius Deo, tam feliciter quam libenter. Et
                        quis enim adeo mortis pauidus est, ut inuitus hinc cessisset, dum sic
                        euocaretur?</p>
               <p>Merulo, eiusdem monasterii monacho, egregia morum sanctitudine prędito, in
                        quiete uisum est coronam candidissimis floribus contextam e cęlo labi ac
                        super caput suum sisti. Post hęc aduersa ualitudine agitatus cum magna animi
                        alacritate diem obiit extremum. Anno deinde decimoquarto Petri abbatis iussu
                        aperto eius sepulchro incredibilis odoris inde suauitas exhalauit. Qua ex re
                        illud, quod per somnium uiderat, uerum fuisse cognitum est. Qui tam
                        feliciter mori cupit, debet, sicut ille uixit, et ipse uiuere. Non potest
                        eius mors mala esse, cuius uita bona fuit.</p>
               <p>Nursię presbyter Vrsinus, cum animam ageret, prorupit in uerba salutationis,
                        quasi qui principes uiros ad se accedere conspiceret et aduentu eorum
                        admodum gauderet: Optato — inquit — aduenistis, domini mei, et gratias ago,
                            <pb n="3-503"/> quod pręsentia uestra me dignamini, qui uester seruus
                        sum. Deinde, tanquam ab ipsis inuitatus: Venio, uenio, respondebat. Tunc,
                        quid uideret uel quocum loqueretur, ab iis, qui aderant, interrogatus:
                        Nunquid — ait — non conspicitis hic Petrum et Paulum apostolos, qui modo huc
                        intrarunt? Et cum rursum ad illos conuersus iamiam se uenire diceret,
                        relicto corpore abiit. Hoc fere iis contingit, qui pie casteque uixere, ut
                        decessuri sanctos uideant, ne in morte mortis ęternę pericula formident et,
                        dum tali spectaculo consolantur, ultimę anxietudinis dolorem non sentiant.</p>
               <p>Sic et seruulus paralyticus (de quo sępe locuti sumus) cum extremos iam
                        anhelitus duceret et, quomodo poterat, una cum iis, quos circa se
                        conuocauerat, psalmos concineret, mox: Tacete, tacete — inquit — nunquid non
                        auditis, quanti et quam dulces cantus resonant in cęlo. Et dum intentos in
                        cęlum oculos tacitus teneret, uita elapsus est. Corpus uero, donec sepulturę
                        mandatum est, miro odore fragrauit. O felicem optandumque exitum, quem
                        speratę beatitudinis duo certissima signa commendarunt: in cęlo angelorum
                        melos, in terra suauitas odoris.</p>
               <p>Beatus Martinus, Turonensis episcopus, obitum suum multo ante prędixit. Quo
                        iam proximo mala ualitudine grauiter affici coepit. Tunc discipulis
                        flentibus: Nec mori — inquit — timeo, quia pii Domini seruus sum, nec uiuere
                        recuso, si uobis adhuc necessarius sum. Languens autem et morbo tantum non
                        consumptus, cubabat in cilicio et cinere neque alio in stratu Christianum
                        mori oportere aiebat. Sublatis in cęlum manibus indesinenter precabatur.
                        Diabolum uidit, sed cum expirasset, cum angelis abiit, quorum cantus in
                        sublime uolantium quidam sentire meruerunt. Tam ergo gloriose ad
                        immortalitatem ascendit, quam humiliter mortalitatem finiuit.</p>
               <p>Cudbertus (ut Beda scribit) primo monachus, deinde episcopus, obitum suum in
                        proximo futurum, sibi diuinitus pręnunciatum, Herberto presbytero, quem
                        charissimum habebat, indicauit. Et ille ne in morte quidem amicum deserere
                        cupiens, obsecrare coepit, uti se quoque ea in re <pb n="3-504"/> comitem
                        assumeret. Tunc episcopus Deum aliquandiu precatus: Herberte — inquit —
                        Dominus noster te uoti tui compotem facit. Proinde prępara te, mecum una
                        discessurus. Itaque anno post, quanuis locorum interuallo diuersi manerent,
                        cum die, qua prędictum erat, decessissent, iunctis tamen spiritibus cęlum
                        simul petiere. Grandis charitas commori amico desyderantis, sed maior
                        felicitas, quod desyderauerat, impetrantis.</p>
               <p>Liberalem quoque, qui Altini genitus, Taruisii sepultus honoratur, orasse
                        perhibent uitę huius finem et se exauditum angelo nunciante didicisse. Post
                        hęc uicinas inuisisse ecclesias et in ea, quę sancti Laurentii est, Deo
                        animam reddidisse. Quid misera mortalitas longioris ętatis annos expetis?
                        Tedet sanctos diu uiuere, dum ad uitam, quę in Deo est, proficisci
                        festinant.</p>
               <p>Venerabilis Beda presbyter Domino reuelante pręcognouit die tandem
                        quinquagesimo se a corporis uinculis exoluendum. Itaque festo Dominicę
                        Ascensionis, dum in ecclesia cum cęteris uesperas celebraret, nulla
                        ęgritudine affectus atque etiam stans in hemicyclio cubitisque innixus,
                        finitis uesperis expirauit. Mirabilisque odoris fragrantia subsecuta est, ut
                        plane, quo die in cęlum Christus ascenderat, eodem et seruum Christi relicto
                        in terra corpore ascendisse nemo dubitaret.</p>
               <p>Cassius quoque, Narniensis episcepus, per uisum cuiusdam presbyteri accepit
                        se natalitio Petri et Pauli apostolorum die de terris migraturum. Et anno
                        tandem septimo, die, quo prędictum fuerat, cum missale sacrificium
                        peregisset, mortuus est atque inde uiuere nunquam moriturus coepit. Nosse
                        autem mortis tempus meruit, quia omni tempore mori paratus fuit, quotidie et
                        Deo sacram offerens hostiam et multam pauperibus elemosinam.</p>
               <p>Paulini etiam, Nolani episcopi, ut uita, ita uitę exitus mirabilis fuit.
                        Cubiculum, in quo ęger iacebat, ipso expirante intremuit et eos, qui
                        aderant, repentino pauore obstupefecit. Si uiri sanctitatem consyderes, ideo
                        in morte eius concussum pauimentum dices, ut beatorum spirituum <pb n="3-505"/> multitudinem ad suscipiendum defuncti animam eo conuenisse
                        testaretur. Dignus quippe tali tunc comitatu fuit, qui, dum uiueret, omnia,
                        quę habere poterat, indigentibus dabat. Et cum res defecissent, seipsum
                        dedit, uicaria seruitute redimens uiduę filium. Merito nunc cum angelis
                        gaudet, qui sic homines dilexit.</p>
               <p>Germanus, Parisiensis episcopus, supra lectulum suum inscripserat: Quinto
                        Kal. Iunias. Nemo inscriptionis causam nosse potuit, donec eodem, qui
                        notatus fuerat, die ipsum uita defungi contigit. Quid hoc est, nisi quia
                        digni sunt diem transitus sui non ignorare, qui semper parati sunt transire?</p>
               <p>Nam et Amator, Antisiodorensis episcopus, qui etiam in matrimonio
                        uirginitatem seruare potuit, ultimum diem imminere sibi pręsciuit. Et cum ad
                        ecclesiam perrexisset sermonemque ad populum habuisset, in solio suo sedens
                        animam efflauit. Quam sub columbę effigie in sublime uolantem quidam
                        conspexere, ut eo uisu et puritas uirginitatis et meritum patesceret
                        sanctitatis.</p>
               <p>Donatum, presbyterum apud Aureliam, Galliarum urbem, ferunt, cum dies
                        dormitionis eius instaret, nunquam preces intermisisse, donec animam
                        exhalaret. Deprecatio enim misericordiam impetrat gratiamque conciliat, ut
                        uitę huius finis uitę initium sit, quę fine caret.</p>
               <p>Iuonem quoque presbyterum tradunt diem, qua mortem obiturus erat, predixisse
                        ac, ne cum ęgrotaret quidem, consuetę abstinentię modum remisisse. Postremo
                        corpori et sanguini Domini communicatum die nocteque intentis in imaginem
                        Crucifixi oculis orando perseuerasse et altero illuscente die spiritum
                        reddidisse. Igitur, dum passi Domini supplicia insatiabiliter consyderat,
                        dum ipsum obsecrare non cessat, resurgentis gloriam hora ipsa, qua
                        resurrexisse dicitur, uidit et a dextra Patris sedentem iam sine fine beatus
                        conspexit.</p>
               <p>Homobonus Cremonensis, multa sanctitate clarus, dum missales cerimonias
                        genibus prouolutus audiret, expirauit. Nemo eum non uiuere putabat, donec,
                        dum Euangelium <pb n="3-506"/> legeretur, eodem gestu perseuerantem neque
                        se, ut solebat, in pedes errigentem uiderunt. O felicem uiri exitum, cuis
                        beatitudinem locus, tempus, gestus testati sunt. Adde etiam defuncti
                        miracula, eo quod ęgroti et a spiritibus uexati, cum ad tumulum eius adducti
                        essent, conualuere.</p>
               <p>Patrem Franciscum legimus nudum se super nudam</p>
               <p>humum deponi fecisse, cum diem expectaret supremum, fratribusque benedixisse
                        et Dominico exemplo singulis buccellam panis dedisse, sumpto demum salutis
                        uiatico uita discessisse. Sic ergo nudus, sic ad terram usque humiliatus
                        cęlestibus abundauit diuitiis et supra cęlos exaltatus est illicque ipsi
                        Seraph inseparabiliter iunctus, cuius olim stigmata in corpore suo portabat.</p>
               <p>Pater Dominicus ultimo uitę die, ne intestatus obiret, hęc se fratribus suis
                        legare dixit: charitatem, humilitatem, uoluntariam paupertatem. O beatum
                        uirum, qui, cum hinc decederet, nihil habuit, quod suis relinqueret pręter
                        exempla uirtutum, quarum, qui hęres fuerit, cęlestis quoque regni hęres
                        erit.</p>
               <p>Antonio Hispano, cuius corpus Patauii in ueneratione est, cum aduersa
                        ualitudine oppressus iaceret, Christus apparuit. Cuius conspectu lętus atque
                        intimis exultans pręcordiis, hymnum illum, cuius initium est: <q>O gloriosa
                            Domina, excelsa super sydera, </q>uoce, qua potuit, decantauit simulque
                        hymnum et uitam hanc finiuit, illam uitam feliciter inchoans, quę finem non
                        habet.</p>
               <p>Iam tandem et regibus bene moriendi exemplum aliquod proponamus, quando ne
                        illos quidem immodicę opes ditiaque regna a morte redimunt, sed potius ad
                        mortem, dum ab aliis concupiscuntur, impellunt.</p>
               <p>Quintus Ludouicus, Gallorum rex, cum ingentibus copiis ad recuperandam
                        Hierosolymam profectus parteque iam regionis illius occupata febris morbo
                        interceptus esset, nequiuit pręstare, quod promiserat. Dum autem ęgrotaret,
                        non in sericis, sed in cinere iacere uoluit et extensis ad instar Crucifixi
                        manibus animam efflauit. Sic humiliatus <pb n="3-507"/> regnum deseruit
                        terrenum et cum Christo regnare coepit in cęlo. Sic deuotus dum infimam
                        Hierusalem capere nititur, possedit supernam. Sic denique magnanimus caduca
                        contemnens, ad illa, quę ęterna sunt, perpetuo fruenda conscendit.</p>
               <p>Iam, sicut uiri a uiris, ita foeminę a foeminis discant, ut uitę nunquam
                        moriturę pręmia et ipse consequi possint.</p>
               <p>Maria Magdalena, Domini Iesu apostola, cum diem dormitionis suę iam proximum
                        pręsciuisset, nolens quidem absque eucharistię sacramento decedere, a
                        Maximino episcopo illud accepit et ante altare humiliter prostrata spiritum
                        tradidit. Corpusculum odore perquam suaui fragrauit; anima ab angelis in
                        cęlum sublata, pro laboribus, quos in terra sustinuerat, perpetuę quietis
                        felicitate gaudere coepit. Et quę quondam lachrymis lauerat pedes Domini,
                        nunc in conspectu eius exultat sine fine.</p>
               <p>Martha deinde, soror illius, reuelato sibi uitę fine, annum febris ignibus
                        ęstuauit. Cum autem decessura esset, lampades accendi iussit et astantibus,
                        ut uigilarent, iniunxit. Nocte prope media uentus irruens luminaria
                        extinxit; demones apparuerunt. Sed cum illa orasset, soror e cęlo delapsa
                        affuit, malignos spiritus in fugam uertit, ipsam consolata est, lucernas
                        accendit. Tunc et Christus ei pręsto fuit et, ut secum ueniret, hortatus
                        est. Ipsa igitur tam optato itineri se accingens, efferri se sub dio fecit
                        cinereque conspergi et crucem sanctam iuxta apponi atque Euangelium Dominicę
                        passionis a Luca descriptum legi. Postremo in manus Domini spiritum suum
                        commendans obiit. Itaque non minus, cum ad Christum proficisceretur,
                        solicita erat quam olim, cum ei ministraret, nisi quod magis gauderet
                        ęternitatis hospitio quam temporalitatis.</p>
               <p>Marię Aegyptiacę uasta in eremo degenti et ferarum tantum socię, ne in fine
                        uitę sine salutari uiatico decederet, Zosimas abbas occurrit. Qui dato ei
                        Trinitatis pane, cum postea defunctam reperisset, reperit simul in puluere
                        scriptum: Sepeli, Zosima, Marię corpus et terram terra tege ac pro me ora.
                        Tunc leo ad cauandam sepulturam operam <pb n="3-508"/> pręstitit, Zosimas ad
                        cadauer condendum. Sic ergo et deserti bestię deserti habitatoribus
                        inseruiunt, et in solitudine Christum quęrentibus neque sacra deest
                        communio, cum oportet, neque sepultura.</p>
               <p>Amatę, in Thebaidis monasterio abbatissę, Colonatus martyr apparuisse dicitur
                        et, ut proximo Dominico die ad ecclesiam suam ueniret, eam inuitasse. Ipsa
                        igitur, quę iam per annos quadraginta limen monasterii transgressa nunquam
                        fuerat, tunc primum, ut martyri morem gereret, exiit et coenulam, quam secum
                        tulerat, in ecclesia eius peregit. Inde reuersa, sororibus propediem ex hac
                        uita se migraturam prędixit. Ac post biduum nulla corporis infirmitate
                        lacessita, ubi se ueluti sepeliendam composuisset, expirauit. O omni melle
                        dulcior coena mannaque suauior, cui cęlestis conuiuii nunquam defuturę dapes
                        tam feliciter successere!</p>
               <p>Salaberga quoque, apud Lugdunum abbatissa, cum diem clausura esset extremum,
                        iocundissima uisione, ne mortem timeret, roboratur. Vidit enim se ad locum
                        immensi fulgoris adductam et in eo pratum multiplici florum pictura
                        decoratum mirabilique odorum suauitate fragrans, et id sibi pręparatum
                        audiuit. Dormienti quoque zona, qua cingebatur, soluta nec usquam comparens
                        ipsam a corpore soluendam portendit. Nam et uox audita est, quę diceret die
                        tandem centesima hoc euenturum. Dehinc sancta et prudens foemina, ut ueniens
                        Dominus uigilantem inueniret, psalmos legere non cessauit, nisi cum etiam
                        uiuere cessaret, ea quidem uisione confidentior facta, sed non et segnior.
                        Neque enim tale quid apparet, ut certiore pręmii expectatione pię
                        operationis ardor in nobis languescat, sed ut accendatur.</p>
               <p>Galla Christo dicata, in monasterio, quod apud ędem Petri apostoli Romę situm
                        erat, dum cancri morbum in mamilla patiens iaceret, duo candelabra ante
                        lectulum eius ex monastico fortasse instituto accensa per noctem lucebant.
                        Inter illa medius idem apostolus ipsi apparuit. Cuius repentino conspectu
                        lęta magis quam perterrita interrogauit, <pb n="3-509"/> essentne delicta
                        sua sibi dimissa. Et cum dimissa esse accepisset, ab eodem euocata, ut iam
                        ex hac uita ad meliorem migraret: Rogo — inquit — ut soror Benedicta mecum
                        ueniat. Et responsum accepit alteram nunc secum uenturam, Benedictam autem
                        die postea trigesimo ipsas secuturam. Abiit uisio atque illa excitis ad se
                        sororibus, quod uiderat, enarrauit. Inde die tertio cum illa, quam apostolus
                        prędixerat, simul oppetiit. Die deinde trigesimo Benedicta quoque moriens
                        oraculum impleuit. O uere omnes benedictę, quę sic euocantur, ut nullius
                        culpę conscientia eas terrere possit!</p>
               <p>In eadem urbe Romula, Redemptę religiosę foeminę discipula, Christo fideliter
                        seruiebat. Sed dum debilitatis paralysi membris langueret Redemptaque et
                        altera discipula iacenti assiderent, subita lux in cubiculo refulsit et
                        assidentium oculos pariter mentemque perstrinixit. Mox etiam intrantis turbę
                        strepitum audierunt, sed neminem uiderunt. Excessit lumen, et secuta est
                        odoris grata suauitas, quę pauorem quoque ex luce illa tumultuque conceptum
                        leniret. Sub hęc Romula ipsa: Nolite timere — inquit — non morior modo.
                        Postea uero die quarto, cum sanctam communionem accepisset, pro foribus
                        cęllulę eius psallentium chori auditi, et illa corporis uinculis expedita
                        cum eisdem cęlum petiit. Quis dicere queat, quam illi iocunda mors erat, quę
                        moriendo supernę felicitatis tantam pręgustabat dulcedinem?</p>
               <p>Trasillę, beati doctoris ac pontificis Gregorii amitę, in uisu sanctus Felix
                        pontifex apparuit. Qui sedem illi ostendens multa luce renitentem: Veni —
                        inquit — te enim hęc sedes manet. Postero die Trasilla febri implicita
                        ęgrotauit. Iamque in ipsius morbi accessione uehementer anxiabatur, cum
                        Christum uidit, atque ad eos, qui aderant: Facessite hinc — ait — abite!
                        Ecce Dominus Iesus uenit. Itaque ad eum, quem uidebat, toto animi affectu
                        anhellans expirauit. Odoris insecuta suauitas fidem fecit uere ibi affuisse
                        Iesum et illam una cum ipso abiisse. Sed neque mortem timere potuit, quę
                        ante mortem mortis destructorem uidit.</p>
               <pb n="3-510"/>
               <p>Musa, tenella adhuc et nondum adultę ętatis uirgo, Virginem Deiparam cum
                        multarum uirginum glorioso comitatu ad se uenisse conspexit. Et admonita
                        est, nequid ultra puellari more leuiter siue inconsyderate ageret, die
                        trigesimo inter ipsas, quas uidebat, uirgines ab eadem cęli Regina feliciter
                        admittenda. His uisis uitam mutauit quintoque et uigesimo die in febrim
                        incidit. Trigesimo uero eandem Beatam Virginem cernens dicere coepit: Venio,
                        Domina mea, uenio. Et in hęc uerba de corporis carcere exiit. Quomodo hanc
                        ullam mortis molestiam sensisse rear, quę se non mori, sed uenire dixit? Aut
                        quare non felicissimam putem, quę de seculi huius miseria in consortium Dei
                        Genitricis Marię recepta gaudiis perfrui coepit ęternis?</p>
               <p>Quid de Elizabeth illa dicam, quę longe felicior fuit, quod regis cęlestis
                        ancilla esset quam terreni filia? Hęc ex febri iacens, cum ad parietem se
                        uertisset, apiculę forte aduolantis tinnulo cantu admodum delectata, quasi
                        iam angelos in cęlo, quo mox itura erat, concinentes audiret, et ipsa Deo
                        laudes uoce ob langore tenui pressaque succinere coepit. Lęta mortem
                        expectabat, iugiter orabat. Et cum prope se demonem uidisset, ut protinus
                        recederet, iussit. Eo fugato Christum uidit, a quo ad cęleste thalamum
                        inuitata mox ire perrexit. Et tunc exanime corpusculum diuinum spirauit
                        odorem, quia in odorem unguentorum Christi, dum uiueret, cuccurrit.</p>
               <p>Ad istorum igitur exemplum, quos modo commemorauimus, nos componentes, tunc
                        pręcipue, cum a corpore secedendum est, humilitatem seruemus, poenitentiam
                        agamus, precibus instemus, fidem, spem, charitatem nullo modo in nobis
                        labascere patiamur. Quia <q>ex fide uiuit iustus; </q>et: <q>Qui sperat in
                            Domino, subleuabitur; </q>et: <q>Qui manet in charitate, in Deo manet et
                            Deus in eo. </q>Ad hęc sacerdoti, cui ligandi soluendique indulta est
                        potestas, confiteamur delicta nostra. Tum demum peccatorum uinculis
                        expediti, submissius, quam possumus, accedamus ad mensam Domini et salutarem
                        cibum ore sumentes, cordis hospitio suscipiamus Iesum. Hic est enim panis
                        uerus, qui de cęlo descendit et dat ueniam mundo. Siquis ex ipso
                        manducauerit, <pb n="3-511"/> non morietur, sed uiuet in ęternum. Et quoniam
                        maxime, cum uitę finis instat, leo ille rugiens modis omnibus ambit nos, ut
                        deuoret, si aperte se ostenderit, facile contemnitur. Sin autem occulte
                        dolis contenderit, solerti animi circumspectione opus erit, ut
                        deprehendatur. Nam (ut alibi diximus) angelum lucis interdum malignus
                        assimilat et callidis inductionibus fidem primum euertere nititur, ut
                        subruto fundamento destruat in nobis ędificium uirtutum. Iccirco Apostolus:
                            <q>Licet nos </q>— inquit — <q>aut angelus de cęlo euangelizet uobis,
                            pręterquam quod euangelizauimus uobis, anathema sit. </q>Quamcunque
                        igitur uersipellis bestia formam induerit, in quamcunque speciem se
                        uerterit, siue angeli, siue hominis, siue sancti, siue etiam Christi, in hoc
                        profecto agnosci poterit, si dicto factoue aliquo ab orthodoxę fidei
                        ueritate per erroris anfractus abducere nos incipiet, si ab humilitate ad
                        inanem gloriam fictis laudationibus errigere tentabit, si uenię spem terrore
                        iustitię opprimere conabitur, si denique mentem nostram terrenarum
                        fragiliumque rerum recordatione ab earum cogitatu, quę cęlestes et ęternę
                        sunt, auocare atque auertere molietur. Tu igitur, qui ex fructibus malis
                        malam arborem iam nosse poteris, ubi paruerint insidię, protinus exclama:
                            <q>Discedite a me, maligni; </q>et: <q>Ego scrutabor mandata Dei mei.
                        </q>Tum demum ad Saluatorem mente, ore oculisque conuersus, illum
                        contemplare, illum ora, illi te committe totumque trade et dic: <q>In manus
                            tuas, Domine, commendo spiritum meum. </q>In his uerbis frigescentia
                        deficiant labia et palpitantis pectoris interrupti anhelitus finiantur. In
                        his desinant laboriosa suspiria ipseque nouissimus exhaustus uitalitatis
                        conticescat singultus. Felix illa anima et plus, quam dici queat, beata, cui
                        supremum uitę huius diem sic tandem claudere contigerit.</p>
            </div>
            <pb n="3-512"/>
            <div type="caput" n="11">
               <head>Caput XI / DE PVRGATORIO</head>
               <p>Ad minores culpas post obitum expiandas ignem purgatorium, sicuti ad maiores
                        perpetuo plectendas ęternum, et quem gehennam nuncupamus, a Deo constitutum
                        esse credimus. Idque puto per Malachiam prophetam significatum, ubi de
                        Domino loquens ait: <q>Ipse enim quasi ignis conflans, et quasi herba
                            fullonum; et sedebit conflans et emundans argentum; et purgabit filios
                            Leui, et colabit eos quasi aurum et quasi argentum. </q>De hoc et ipse
                        Dominus in Euangelio: <q>Omnis </q>— inquit — <q>igne salietur, et omnis
                            uictima sale salietur. </q>Quasi diceret: Sicuti caro salitur, ut
                        corruptibili humore exiccato dierum multorum usui apta sit, ita, qui
                        purgatorio igne salitus fuerit, aptus erit usui uitę ęternę. Nisi enim ad
                        purum excocti fuerimus, nunquam summę illi puritati, Deo, iungi adherereque
                        poterimus. Neque enim apostolis ipsis licuit partem habere cum Iesu, nisi
                        pedes lauari sibi permisissent. <q>Et qui mundus est — </q>inquit — <q>non
                            indiget, nisi ut pedes lauet; </q>ut scilicet munditiem eius augeat
                        etiam illarum sordium detersio, quibus nemo, dum in huius uitę uia est,
                        carere non potest. Sic et agricola ille Euangelicus palmitem quanuis
                        foecundum purgat et excolit, ut adhuc foecundior sit et fructus plus reddat.
                        Ita ignis iste bonos purgando urendoque efficit meliores. Nemo quippe tam
                        bonus est, ut nulla in illo mali labes residua sit. Quis enim sine peccato,
                        si septies in die cadat iustus? Esse uero ignem, qui fideles animas urendo
                        purificet, ex Domini uerbis colligitur dicentis: <q>Quicunque dixerit uerbum
                            contra Filium hominis, remittetur ei. Qui autem dixerit contra Spiritum
                            Sanctum, non remittetur ei, neque in hoc seculo neque in futuro. </q>Qui
                        grauissimum crimen <pb n="3-513"/> in futuro seculo irremissibile dixit,
                        nonne dedit intelligi leuiora ibidem remitti posse? Quod si nullum illic
                        remitteretur peccatum, de hoc quoque, quod non remittatur, simpliciter
                        absoluteque dixisset neque secula distinxisset. Distinxit autem, quia
                        sciebat esse quasdam in homine maculas peccatorum, quę, si in pręsenti
                        seculo conuenienti castigatione penitus dilutę non fuerint, dilui debeant in
                        futuro; utique in carcere illo, de quo non exitur, donec redditus fuerit
                        nouissimus quadrans, qui debetur, non in illo, in quo neque soluendi debiti
                        facultas ulla est neque exeundi potestas. Huic quidem sententię etiam
                        Apostolus astipulatur dicens: <q>Vniuscuiusque opus quale fuerit, ignis
                            probabit. Si cuius opus arserit, detrimentum patietur, ipse autem saluus
                            erit, sic tamen quasi per ignem. </q>Quis est iste, quęso, cuius opus
                        ardet et detrimentum patitur, et tamen ipse saluus erit per ignem? Non ille,
                        qui supra fidei fundamentum imponit aurum, argentum, lapides preciosos, id
                        est, meras defecatasque uirtutes, non etiam, qui ferrum, ęs, plumbum, hoc
                        est, delicta grauiora. Quis ergo? Quis, nisi qui superextruit ligna, foenum,
                        stipulam? Quę quidem leuia tanto leuiora fiunt, quanto magis exuruntur. Et,
                        si secus res se habet, dicant assertionis nostrę calumniatores, ubi illos
                        collocabunt, qui statim, ut conuersi confessique fuerint, uita decedunt?
                        Damnari non merentur, quia doluerunt se peccasse; absolui non debent, quia
                        nondum iusto dolore satisfecerunt. Neque enim implere illis per mortem
                        licuit, quod a sacerdote poenę nomine iniunctum fuerat. Quia ergo iustitię
                        ratio exigit, ut nullum prorsus crimen relinquatur impunitum, profecto
                        necesse est, ut aliquis alicubi existat poenarum locus, in quo puniantur
                        illi, qui ad ęterna supplicia delegandi non sunt, sed potius temporalibus
                        purgandi, ut expurgari eo demum regno digni euadant, in quod nihil intrabit
                        coinquinatum, et in quo intrantes gaudeant et dicant: <q>Probasti nos, Deus,
                            igne nos examinasti, sicut examinatur argentum. Transiuimus per ignem et
                            aquam, et eduxisti nos in refrigerium. </q>Veritas ista ne in obscuro
                        lateret, quorundam defunctorum manifestis apparitionibus illustrata est
                        perspicaciusque patet, quam ut <pb n="3-514"/> argumentis ad se probandam
                        indigeat. Nequa igitur huiusce rei in cuiuspiam animo residere possit
                        ambiguitas, ea nunc miracula in medium proferre operęprecium erit.</p>
               <p>In ea epistola, quam Cyrillus, Hierosolymitanus episcopus, de signis diui
                        Hieronymi post obitum factis ad Augustinum scribit, legimus per id tempus
                        heresim quandam insurrexisse, quę diceret defunctorum animas nec
                        beatitudinem nec poenam sentire, donec communis resurrectionis die suis
                        iungantur corporibus, hoc cum ipsis una messurę, quod simul seminarunt;
                        purgatorium quoque post mortem nullum esse. Cumque falsitatis huius
                        pestifera malignitas inualescere coepisset iamque altius multorum animis
                        hereret, quam ut uerbis euelli posset, Hieronymus Eusebio apparens iussit
                        saccum suum, quo pro indumento usus fuerat, trium uirorum cadaueribus, qui
                        ea nocte obierant, imponi, ut uitę redditi doceant, quanto errore
                        tenerentur, qui talia assererent. Resuscitati ergo, coram omnibus, qui ad
                        ecclesiam, ut hoc miraculum uiderent, magno coetu conuenerant, confitebantur
                        et beatorum pręsentem gloriam et damnatorum poenam et eorum, qui minus plene
                        poenitentiam peregissent, purgamentum. Per quę omnia, ut uiuis testari
                        possent, a beato Hieronymo se circumductos et sic ad uitam redire iussos
                        affirmabant. Rursum die uigesimo una cum Eusebio, eius discipulo, decessuros
                        et cum eodem — si modo ęqualem interim delictis poenitentiam egerint — uitę
                        ęternę pręmia consecuturos. Itaque tanto tamque euidenti miraculo explosa et
                        exibilata hereticorum sententia est atque illi, qui paulo ante subuersi
                        fuerant, statim resipiscentes catholicam amplexi sunt fidem, cum pręsertim
                        eos, qui a morte surrexerant, poenarum recordatione indesinenter atque
                        inconsolabiliter flere lamentarique uiderent, ac tandem, qua prędixerant
                        die, Eusebio moriente et ipsos iterum mori, ut etiam eiusce rei euentu magis
                        constaret, quam uera essent ea, quę per illos dicta fuerant.</p>
               <p>Ad hęc Helias quidam, in deserto Aegypti solitarius, multę sanctitudinis uir,
                        et quondam beato Hieronymo familiariter usus, in quiete uidit (sicuti idem
                        Cyrillus testatur) <pb n="3-515"/> animam cuiusdam episcopi Anchonitani, cum
                        ante diuinę maiestatis tribunal sisteretur, ob uitę luxum atque delicias ad
                        ęternam poenam destinari, animam uero Theodosii senatoris, quod beatum
                        Hieronymum magno semper honore coluisset, ad purgatorii tormenta deducendam
                        decerni. Cumque diem signasset, quo ista uiderat, comperit eodem ipsos ambos
                        fuisse uita defunctos. Et credidit uera esse, quę sibi per somnium
                        apparuerant. Ex hoc pręterea liquet, quantum expediat cęlestis regni ciues
                        persancte uenerari, cum sępe contingat, ut ipsis opitulantibus ii, qui ad
                        infernum corruissent, infernum purgatorio commutent et de futura beatitudine
                        consequenda certi fiant.</p>
               <p>Hi autem eo facilius maturiusque purgari possunt, quo magis uiuorum precibus,
                        ieiuniis, elemosinis, peregrinationibus iuuantur.</p>
               <p>Paschasius, apostolicę curię diaconus, pietate erga Deum et homines pręstans
                        (ut a Gregorio traditum est) nisi quod contra Symmachum, iam omnium
                        suffragiis maximo pontificatu dignum iudicatum, pertinacius, quam fas erat,
                        pro Laurentio, quem ipse digniorem censuerat, stetit. Cum itaque hanc culpam
                        post mortem lueret, a Germano, Capuano episcopo, in Angulanis thermis opera
                        serui fungens inuentus est. Qui Germanus, ut causam didicit, abiit et per
                        dies aliquot pro illo supplicationes fecit, sicuti ipse rogauerat. Atque
                        eodem rediens liberatum onere illo cognouit, quem iam ibi non comparere
                        animaduertit. Hoc est illud, quod Ioannes apostolus pręcipit dicens: <q>Qui
                            scit fratrem suum peccare non ad mortem, petat, et dabitur ei uita
                            peccanti non ad mortem.</q>
               </p>
               <p>Presbyter quidam Centumcellis, cum ad balnea lauatum uenisset et homini, qui
                        ibi sępe iam illi operam lauandi gratuitam pręstiterat, panes aliquot muneri
                        obtulisset, accepit ipsum eis non indigere; loci enim illius olim dominum
                        fuisse et post mortem ibidem angustiari noxę cuiusdam expiandę causa
                        piaculique soluendi; ueruntamen multum profore ei, si ipse panem consecratum
                        Deo offerendo pro illo oret. Quamobrem presbyter sacram hostiam obtulit, <pb n="3-516"/> Deum precatus est, ad balnea rediit, sed non inuento homine
                        a poena liberatum intellexit. Agnus igitur, qui immolatus abstulit peccata
                        mundi, et eorum peccata, qui in purgatorio sunt, si pro illis offeratur,
                        aufert, ita ut multo citius a debito soluantur quam soluerentur.</p>
               <p>Hoc idem sequenti quoque exemplo astruere possumus. Dum enim beatus Gregorius
                        pontifex (ut ipse in Dialogo suo refert) abbatis adhuc munus obiret, quidam
                        inter monachos, nomine Iustus, grauiter ęgrotans et iam morti proximus,
                        fratri suo seculari Copioso indicauit sibi tres aureos nummos esse, quod
                        nemo alius nosset. Cum tamen ea res percrebuisset, abbas indignans iussit,
                        nequis monachorum Iustum, monasticę legis uiolatorem adire neue cum eo ullum
                        miscere uerbum pręsumeret. Id ille per ipsum, qui sibi assistebat, Copiosum
                        fratrem resciens, consyderauit secum, quantum ea re flagitii commisisset, et
                        ut par erat, magis doluit, quod Deo peccauerat, quam quod ab hominibus
                        deprehensus esset. Vbi autem uita elapsus est, corpus eius in sterquilinio
                        sepelierunt cum aureis illis, quos reliquerat, dicentes: <q>Pecunia tua
                            tecum sit in perditionem! </q>Hoc clare ad reliquorum terrorem actum;
                        illud occulte, ut scilicet Preciosus, monasterii prępositus, per dies
                        triginta quotidie pro iniustitia Iusti offerret Dominicum sacrificium.
                        Postea tandem Iustus Copioso noctu apparens: Hactenus — inquit — in
                        tormentis fui. Nunc demum sacra communione percepta ab iis me expeditum
                        certo scias. Nemo pręter abbatem nouerat, pro quo Preciosus quotidie rem
                        diuinam faceret. Sed ubi uisio Copiosi uulgata est, et ipsi palam fecere eum
                        iam trigesimum diem esse sacrificiorum pro Iusto actorum proptereaque illum
                        a purgatorio errutum cęloque illatum. O quanta hęc missalis hostię uirtus et
                        pręter hanc quam prudens piissimi abbatis erga suos cura! Sic delinquentem
                        puniuit, ut et ipsi prodesset ad salutem et cęteris ad exemplum.</p>
               <p>Odiloni, abbati Cluniacensi, Hugo, qui uitam eius conscripsit, diuinitus
                        reuelatum tradit supplicationes pro defunctis die proximo post festum Omnium
                        sanctorum ab <pb n="3-517"/> Ecclesia fieri oportere. Idque ipse primus
                        obseruauit, deinde obseruandum uniuersa recepit Ecclesia. Et quisnam tam
                        temerarię perfidię est, ut negare audeat esse post mortem expiationi locum?</p>
               <p>Decimus Benedictus, pontifex maximus, cum mortem obiisset, Ioanni, Portuensi
                        episcopo, apparens confessus est se Odilonis abbatis precibus ab ęternę
                        mortis periculo seruatum; se autem ideo tunc ei apparuisse, ut ipse eundem
                        abbatem rogatum iret, ne sibi in flammis purgatorii ardenti subtraheret
                        auxilium, quod ferre adhuc in corpore uiuenti consueuerat. Hoc nuncio sibi
                        allato abbas et ipse suppliciter pro eo rogauit et omnibus, qui cum ipso
                        erant, monachis, ut itidem facerent, iniunxit. Haud ita multo post
                        Benedictus totus lucidus ac refulgens apparuit Eldeberto monacho seque a
                        purgatorio ad beatitudinem translatum dixit, Odilone et monachis pro se
                        deprecantibus. Deinde et ipsi Odiloni sub eadem forma se ostendens gratias
                        egit, eo quod tam grande beneficium per eum potissime accepisset. Non
                        frustra igitur pro fidelibus defunctis orat Ecclesia, non incassum solennem
                        pro eis instituit supplicationem statutaque sacrificia. Quam quidem rem
                        nequaquam faceret, si nullum esset post mortem purgatorium.</p>
               <p>Hoc etiam ante Euangelium sub Lege factitatum esse Machabeorum Historia
                        testatur, de Iudę, Israhelitarum ducis, erga eos pietate, qui in bello
                        desyderati fuerant, sic loquens: <q>Fortissimus Iudas facta collatione
                            duodecim milia drachmas argenti misit Hierosolymam, offerri pro peccatis
                            mortuorum sacrificium, bene et religiose de resurrectione cogitans. Nisi
                            enim eos, qui ceciderant, resurrecturos speraret, superfluum uideretur
                            et uanum orare pro mortuis. Et quia consyderabat, quod ii, qui cum
                            pietate dormitionem acceperant, optimam haberent repositam gratiam.
                            Sancta ergo et salubris est cogitatio pro defunctis orare, ut a peccatis
                            soluantur. </q>Sic soluti uox illa in Psalmo ad Deum est:
                            <q>Misericordia tua magna est super me, et erruisti animam meam ex
                            inferno inferiori.</q>
               </p>
               <p>Pręter hęc etiam in Ecclesiastico quod scriptum est: <q>Mortuo non prohibeas
                            gratiam. </q>Quis mortuo prohibet <pb n="3-518"/> gratiam, nisi qui
                        illum in purgatorio poenas luentem cum iuuare possit, negligit. Tale est et
                        illud eiusdem libri pręceptis insertum: <q>In requie mortui requiescere fac
                            memoriam eius. </q>Quę alia memoria in requie, hoc est, in morte mortui
                        potest requiescere, nisi quę officio constat pietatis, id est, quando ii,
                        qui supersunt, pro eo, qui defunctus est, orant, ieiunant et in paupere
                        Christum pascunt? Alia uero quęuis memoria non requiescit super mortuum, sed
                        potius in uentos dilapsa euanescit. Quid enim conferunt animę, uel dum
                        effertur funus, ardentes cerei, uel dum conditur cadauer, dealbata
                        sepulchra? Viuorum ista solatia sunt, non suffragia mortuorum.</p>
               <p>Quam graues autem quamque acerbę purgatorii poenę sint, illo celebri Gregorii
                        pontificis exemplo satis constat. Quoniam (ut aiunt) cum sibi in poenam pię
                        cuiusdam temeritatis, uel potius temerarię pietatis, quod pro Traiano
                        orauerat, optio per angelum a Deo offerretur, maluit hic omnibus diebus uitę
                        suę uario ac multiplici langorum genere affici quam per biduum in purgatorio
                        cruciari.</p>
               <p>Huius cruciatus grauitatem non mediocrem, sed prope maximam esse etiam
                        ratione argumentisque probari posse uidetur. Quippe exuto corpore, quod
                        aggrauat, purior fit in anima intellectus. Vnde in Psalmo dicitur: <q>Anima
                            mea cognoscet nimis. </q>Quanto autem quis Deum magis intelligit, tanto
                        magis appetit. Hic uero appetitus ex certitudine quoque spei capit passionis
                        incrementum. Auidius enim bonum illud quisque appetere solet, quod se minus
                        dubitat assecuturum. Ideoque ex dilatione rei magis appetitę magis animo
                        torquetur. Hinc est illud Prophetę: <q>Concupiscit et deficit anima mea in
                            atria Domini.</q>
               </p>
               <p>Dolet pręterea, qui in purgatorio est, quod, dum uiueret, non hic potius
                        uoluntaria poenę exactione pro reatu satisfecerit, cum multo leuiore
                        cruciatu id effici potuisset. Etenim debitum, quod sponte redditur, pluris
                        ęstimat Deus, quam quod ab inuito iuste extorquetur. In hoc obseruatio
                        ęquitatis est, in illo remissionis meritum, ut pauca etiam libenter soluenti
                        multa condonentur. His igitur intimis <pb n="3-519"/> animę angoribus
                        extrinsecos adde, ardorem utique illum, quo omnis delictorum scoria ita
                        penitus excoqui debet, ut ad nihilum redigatur et nulla prorsus culpę nota,
                        nullum uitii uestigium in anima, quod non deletum abstersumque fuerit,
                        relinquatur.</p>
               <p>Cęterum, tametsi poena uehementissima sit, in eo tamen consolatur, qui
                        patitur, quod iam de adipiscenda immortalitatis gloria nihil dubitat nec, si
                        posset, ad uitam hanc redire uellet, malens illic torqueri cum certa tanti
                        boni consequendi expectatione quam hic deliciis affluere cum periculo
                        amittendi. Quod quidem bonum qui peccando amittit, suppliciis mancipatur
                        ęternis, ut non solum non sit beatus, sed etiam infelicissimus ac supra quam
                        quisquam dicere potest miser. Is ergo, qui in purgatorio affligitur,
                        afflicitiones suas gaudio quandoque futuro compensat. Flammis quidem
                        torretur desyderioque afficitur, sed uidet hac omnes inquietudines omnemque
                        laborem ad illum finem indeclinabiliter tendere, in quo sempiternę quietis
                        initium est. Et inter acerrimos dolores, quos tolerat, contentatur ipsa
                        dolorum conditione. Ac ueluti lucri auidus negociator, qui naui merces
                        uehit, uentorum turbinem sustinet procellarumque et aeris intemperiem
                        tolerat, fluctibus iactatur, sentinę foetore torquetur, nausea contabescit
                        et commotis intestinis algenteque stomacho ipsa pene uiscera euomit et
                        eructat, et tamen, grandem facturus quęstum, omnia turbulentę nauigationis
                        fastidia ęquo animo fert, — sic se habet, qui purgatorio igne carpitur.
                        Pręsentes enim poenas futurę beatitudinis lucro sustentat et supplicia
                        patiendo gaudet magis quam tristatur seque ipsum errigens: <q>Quare </q>—
                        inquit — <q>tristis es, anima mea? Et quare conturbas me? Spera in Deo,
                            quoniam adhuc confitebor illi, salutare uultus mei, et Deus meus. </q>Et
                        ad Dominum conuersus deprecatur: <q>Educ de custodia animam meam ad
                            confitendum nomini tuo. Me expectant iusti, donec retribuas mihi.
                        </q>Nobis ergo imprimis enitendum erit, ut hic potius quęque etiam minima
                        expurgemus pietatis officiis corporisque labore, ne uel biduum illud, quod
                        sanctissimus pontifex tantopere exhorruisse dicitur, in purgatorio <pb n="3-520"/> peragamus. Deinde, si hoc difficile factu uidetur, saltem
                        caueamus, ne illis poenis obnoxii simus, quarum nullus finis est, nulla
                        requies, nullum leuamen, quas denique cogitare, nedum pati, poena est.</p>
            </div>
         </div>
         <pb n="3-521"/>
         <pb n="3-522"/>
         <div type="liber" n="6">
            <head>LIBER VI</head>
            <div type="caput" n="1">
               <head>Caput I / DE SIGNIS VLTIMI IVDICII</head>
               <p>Multo maxima cum solicitudine hoc cauebimus, si pensitauerimus diuini illius
                        iudicii terrores omniumque formidabilium magis expauescendum diem. Igitur,
                        cum plurimum nobis ea res conducat, peropportunum uidetur, ut hoc ultimo
                        uolumine de ipso ultimo Domini iudicio pertractemus, et primum de signis,
                        quę pręcessura sunt, deinde de Antichristo, de Christo, de regno Christi, de
                        damnatorum poena, de iustorum gloria et si qua alia interim occurrent non ab
                        iis aliena neque memoratu indigna.</p>
               <p>Signa ergo, quę ante euentura prędicantur et quę multi ex parte iam euenisse
                        affirmant, horroris et irę plena sunt. Et, si talia signa, quale, quęso,
                        illud et quam terribile, <pb n="3-523"/> quod per ea fuerit significatum?
                            <q>Audituri estis — </q>inquit Dominus — <q>pręlia et opiniones
                            pręliorum. Videte, ne turbemini! Oportet enim hęc fieri, sed nondum
                            statim finis. </q>Magnum quippe rerum apparatum multo ante Fama nunciare
                        solet, quam ipse se prodat. Prius itaque pręlia audienda sunt, postea etiam
                        uidenda. Cum autem supremus iam aduentare dies coeperit, tunc et bella magis
                        sęuient malaque malis cumulabuntur. <q>Consurget — </q>inquit — <q>gens in
                            gentem et regnum in regnum. Neque id satis. Erunt pestilentię et fames
                            et terręmotus per loca et terrores de cęlo. Hęc autem omnia initia sunt
                            dolorum. </q>Quomodo, Domine, initia dolorum et non dolores, ubi tot ac
                        tanta mala, ubi hominum odia, opum rapinę, urbium excidia, liberorum
                        seruitus, sanguinis sitis, cędes mutuę; ubi statim perimens morbus, repente
                        multas domus perimens lues et super terram putrescentia humana cadauera,
                        deficientibus qui ea sepeliant; ubi etiam illos, qui gladio, qui pestilentię
                        supererunt, torquebit esuries, inedia consumet; ubi postremo et cęlum supra
                        uerticem fulgurans et terra sub pedibus tremens miserorum corda nouo metu
                        concutient, ita ut hęc iam se dehiscere uelle uidebitur, ut uiuos deglutiat,
                        illud ruere, ut opprimat et ellidat. Tetra* sane omnia ista et terrifica
                        nimis, et tamen pene nihil ad ea, quę secutura sunt. Pleraque enim talia iam
                        et ante nos et nostra ętate contigere. Nouimus Italiam intestino bello sępe
                        afflictam, peregrino uastatam. Audiuimus Hispaniam, Galliam, Germaniam,
                        Britanniam inter se frequenter concurrisse, Pannonios quoque cum uicinis
                        gentibus cruenta bella assidue gerere. Scimus Bithyniam, Asiam, Syriam,
                        Graeciam, Macedoniam, Mysiam, plurimas denique Christianorum prouincias a
                        barbaris nationibus aut ui aut deditione occupatas. Non ignoramus
                        pestilentiam crebro in populos famemque sęuisse, ad hęc cometas in cęlo
                        crine sanguineo lugubre minantes facesque aera transuolantes, et multa id
                        genus ostenta interdum apparuisse, terrę quoque uibratione magnas
                        ędificiorum moles funditus conuulsas procubuisse. At <ref target="#d3e9673"/>
                  <note xml:id="d3e9673" ana="editor" resp="BG">*corr. ex
                                <q>Terra</q>
                  </note>
                  <pb n="3-524"/> uero de hac, quam futuram expectamus, erumna dicitur:
                            <q>Erit tunc tribulatio magna, qualis non fuit ab initio mundi usque
                            modo, nec fiet. Et nisi </q>— inquit — <q>breuiati fuissent dies illi,
                            non fieret salua omnis caro, sed propter electos breuiabuntur dies illi.
                        </q>Hic ergo dolores, hic gemitus, hic merę iam angustię, illic initia
                        tantum dolorum. Quanuis enim graue malum, si uni isti compares, aut leue aut
                        nullum putabis.</p>
               <p>Sed iam audi, quale hoc malum quantoque reliquis omnibus plus habeat
                        infelicitatis, diligenter tecum perpende. <q>Et multi — </q>inquit —
                            <q>pseudoprophetę surgent et seducent multos. </q>Miserum est ferro,
                        pestilentia, fame perire, sed multo miserius infidelitatis errore et
                        alicuius hereseos prauitate a ueritatis religione deficere. Et quia hic
                        quidem maius periculum, iccirco Saluator noster haud parum nostri solicitus
                        pręmonet nos et ait: <q>Videte, nequis uos seducat! Multi enim uenient in
                            nomine meo dicentes: Ego sum Christus, et multos seducent. </q>O, misera
                        utrorumque conditio et qui seducent et qui seducentur. Felices quidem sibi
                        uidebuntur ob delicias uoluptatesque et rerum omnium copiam, quę illis satis
                        superque erunt, et non animaduertent nec recordabuntur, quod uia illa, quam
                        ingredientur, uia perditionis sit. Quoniam ergo abundabit iniquitas et
                        refrigescet charitas multorum, succedentibus uitiis deficiet uirtus. Quid
                        autem infelicius quam charitatem amittere, sine qua cętera animi bona nihil
                        sunt? <q>Abundabit iniquitas. </q>Quę iniquitas? Illa plane, de qua
                        Apostolus ad Timotheum scribens ait: <q>Hoc autem scito, quia in nouissimis
                            diebus instabunt tempora periculosa et erunt homines seipsos amantes,
                            cupidi, elati, superbi, blasphemi, parentibus non obedientes, ingrati,
                            scelesti, sine affectione, sine pace, criminatores, incontinentes,
                            immites, sine benignitate, proditores, proterui, tumidi et uoluptatum
                            amatores magis quam Dei, habentes quidem speciem pietatis, uirtutem
                            autem eius abnegantes. Et quemadmodum Iannes et Mambres restiterunt
                            Moysi, ita et hi resistent ueritati, homines corrupti mente, reprobi
                            circa fidem. </q>Quis locus erit iustis in tam perditorum hominum coetu?
                        Quod consortium piis <pb n="3-525"/> cum infidelibus? Quę bonorum quies esse
                        poterit, ubi improbissimi homines terram cęlumque per licentiam
                        conturbabunt? Sed non multum diu feret tantam nequitiam Deus. Ideo breuiabit
                        dies, ut inuocantibus adsit, et peruersitate malorum irritatus maturabit
                        iudicium suum. Hinc Osee propheta uociferatur et clamat: <q>Audite uerbum
                            Domini, filii Israhel, quia iudicium Domino cum habitatoribus terrę. Non
                            est enim ueritas, et non est misericordia, et non est scientia Dei in
                            terra. Maledictum et mendacium et homicidium et furtum et adulterium
                            inundauerunt, et sanguis sanguinem tetigit. Propter hoc lugebit terra et
                            infirmabitur omnis, qui habitat in ea, in bestia agri et in uolucre
                            cęli, sed et pisces maris congregabuntur. </q>Hoc ergo propter scelestos
                        et qui terrenarum rerum cupiditatibus capti, cęlestia contempsere. Porro
                        propter iustos non solum dies breuiabuntur, sed etiam, ne interim uel
                        hominum improbitate uel diaboli supplantationibus euertantur, Enoch et
                        Heliam mittet eis clemens et misericors Dominus. Et illi quidem alios iam
                        lapsos piis exhortationibus errigent, alios, ne labantur, confirmabunt. Sic
                        quippe de ipsis in Apocalypsi scriptum est: <q>Et dabo duobus testibus meis,
                            et prophetabunt diebus mille ducentis sexaginta, amicti saccis. Hi sunt
                            duę oliuę et duo candelabra lucentia in conspectu Domini terrę stantes.
                            Et, siquis uoluerit eis nocere, ignis exiet de ore eorum, et deuorabit
                            inimicos eorum. Et, siquis uoluerit eos lędere, sic oportet eum occidi.
                            Hi habent potestatem claudendi cęlum, ne pluat diebus prophetię illorum,
                            et potestatem habent superaquas, conuertendi eas in sanguinem, et
                            peruertere terram omni plaga, quotiescunque uoluerint. </q>Per Enoch et
                        Heliam alios quoque fideles Verbi Dei prędicatores intelligimus, qui orbem
                        peragrantes consulent credentium saluti, dicente Domino: <q>Et prędicabitur
                            hoc Euangelium regni in uniuerso orbe in testimonium omnibus gentibus.
                            Et tunc ueniet consummatio, </q>id est, seculi finis. Quod autem Helias
                        uenturus sit, etiam in Mattheo testatur Dominus dicens: <q>Helias quidem
                            uenturus est, et restituet omnia. </q>Quid est <q>restituet omnia,
                        </q>nisi quia tunc et ipsi conuertendi sunt, qui occidentem Legis litteram
                            <pb n="3-526"/> adhuc sequuntur? Si enim in Malachia legimus: <q>Ecce
                            ego mittam uobis Heliam prophetam, antequam ueniat dies Domini magnus et
                            horribilis. Et conuertet cor patrum ad filios, et cor filiorum ad patres
                            eorum. </q>Tunc igitur et Hieremię impletum erit uaticinium dicentis:
                            <q>In diebus illis saluabitur Iuda, et Israhel habitabit confidenter.
                        </q>Quanto autem tempore durabit prędicatio hęc et quibus miraculis
                        proficiet, superius expressum est. Post hęc uero Antichristi aduersus
                        Ecclesiam furere incipiet persecutio, de qua non sine uehementi animi dolore
                        nunc nobis restat dicendum.</p>
            </div>
            <div type="caput" n="2">
               <head>Caput II / DE ANTICHRISTI PERSECVTIONE</head>
               <p>Teterrimam bestiam omni immanitate atrociorem, Antichristum, ab aquilonis
                        finibus uenturum autumant, iuxta illud Hieremię: <q>Ab aquilone pandetur
                            omne malum super omnes habitatores terrę. </q>A tribu uero Dan oriturum
                        ex eo, quod Iacob ad filios prophetante dicitur: <q>Fiat Dan coluber in uia,
                            cerastes in semita, mordens ungulas equi, ut cadat ascensor eius retro.
                        </q>Antichristus enim partim doli ueneno ut coluber, partim potestatis cornu
                        ut cerastes eos inuadet, quos per uiam ueritatis et semitam iustitię ire
                        uiderit. Cum itaque Enoch et Helię prędicatio per uniuersum terrarum orbem
                        uulgata fuerit, tunc Sathanę filius prodere se et aduersus eos inualescere
                        incipiet. Sic enim in <pb n="3-527"/> Apocalypsi legimus: <q>Et cum
                            finierint testimonium suum </q>(Enoch scilicet et Helias), <q>bestia,
                            quę ascendit de abysso, faciet aduersus eos bellum, et uincet illos, et
                            occidet eos. Et corpora eorum iacebunt in plateis ciuitatis magnę, quę
                            uocatur spiritaliter Sodoma et Aegyptus, ubi et Dominus eorum crucifixus
                            est. </q>Iacebunt quippe catholicorum fidelium corpora in plateis,
                        quoniam pro ueritatis religione mori pręoptabunt quam in infidelitate
                        uiuere. O, gloriosa martyria! Iacebitis quidem in plateis, sed habitabitis
                        in cęlo. Pro Christo cadetis, sed cum Christo regnabitis. Sanguis uester
                        super terram effundetur, sed spriritus uester supra cęlum requiescet. Pro
                        breui supplicio gloriam capietis ęternam. Non uos fraudis laqueis irretire
                        poterit inimicus, quia in Christo credentibus astutia non deerit ad
                        cauendum, non furoris immanitate terrere, quia non timebitis illum, qui
                        tantum corpus potest occidere, sed eum potius, qui corpus et animam potest
                        mittere in gehennam. Quanto terribilior erit hostis, tanto patientia uestra
                        fortior et gloria insignior et remuneratio maior. De illo simul ac de uobis
                        per Hieremiam prophetatum: <q>Ecce afflictio egredietur de gente in gentem,
                            et turbo magnus egredietur a summatibus terrę. Et erunt interfecti
                            Domini in die illa a summo terrę usque and summum eius. Non plangentur
                            et non colligentur et non sepelientur. In sterquilinio super faciem
                            terrę iacebunt. </q>Diuina enim permissione fiet, ut diabolus contra
                        Ecclesiam sęuiendi potestatem accipiat. Oportet ergo illum, quem Christus
                        nunc uinctum tenet, nouissimo tempore dies aliquot solui ac dimitti. Quod
                        Ioannes in Apocalypsi cernens ac dolens clamat: <q>Vę terrę ac mari, quia
                            descendit diabolus ad uos, habens iram magnam, sciens, quod modicum
                            tempus habet. </q>Et idem rursum ait: <q>Soluetur Sathanas de carcere
                            suo, et exibit, et seducet gentes, quę sunt super quatuor angulos terrę,
                            Gog et Magog. Et congregabit eos* in pręlium, quorum numerus est sicut
                            harena maris. Et ascenderunt super latitudinem terrę, et circumierunt
                            castra sanctorum et ciuitatem dilectam.</q> Ciuitas <ref target="#d3e9742"/>
                  <note xml:id="d3e9742" ana="editor" resp="BG">*corr. ex
                                <q>eas</q>
                  </note>
                  <pb n="3-528"/> dilecta uel Hierusalem uel Ecclesia Dei est. In eam impetum
                        faciet hic diaboli filius, et illorum multitudine, quos decipiet, eos
                        opprimere molietur, quos decipere non poterit. Ad hęc etiam, o facinus
                        indignum, ista desolationis abominatio in templum Dei irrumpens, omnia
                        sancta prophanabit et in medio sedens Deum se et Christum impudenter
                        improbeque mentietur. Mittet malignitatis suę satellites per prouincias et
                        loca, qui dicant: Ecce iam uenit Christus. Venite ad adorandum illum! Quam
                        futuram fallaciam pręsciens Dominus, cauere nos iubet, dum ait: <q>Siquis
                            uobis dixerit: Ecce hic est Christus aut illic, nolite credere! Si
                            dixerint uobis: Ecce in deserto est, nolite exire; ecce in penetralibus,
                            nolite credere! </q>Cur ita? Quia non talis aduentus Filii Dei erit,
                        qualis filii diaboli. Qualis aduentus filii diaboli? In deserto cum bestiis,
                        in penetralibus cum facinorosis turpique luxurię deditis hominibus. Qualis
                        filii Dei? Sicut fulgur exiens ab oriente et apparens usque in occidentem;
                        illius ab aquilone, huius e cęlo; illius locorum interuallis latens, huius
                        in aere omnibus ęque manifestus; illius in tenebris, huius in luce. Hoc
                        plenius postea monstrabimus. Nunc interim pessimi omnium tyranni audaciam,
                        arrogantiam, impietatem, astum, uim atque potentiam, ut coepimus,
                        prosequamur.</p>
               <p>Daniel propheta, cum uisionem de quorundam regum futuro euentu uidisset, sic
                        demum de Antichristi regno sibi dictum audiuit: <q>Post regnum eorum, cum
                            creuerint iniquitates, consurget rex impudens facie et intelligens
                            propositiones. Et roborabitur fortitudo eius, sed non in uiribus suis.
                            Et supra quam credi potest, uniuersa uastabit, et prosperabitur, et
                            faciet. Et interficiet robustos, et populum sanctorum secundum
                            uoluntatem suam, et dirigetur dolus in manu eius. Et cor suum
                            magnificabit, et in copia rerum </q>(<add>omnium</add>)<ref target="#d3e9758"/>
                  <note xml:id="d3e9758" ana="editor" resp="BG">*add.</note>
                  <q>occidet plurimos. Et contra Principem principum consurget. </q>Quod ait
                            <q>roborabitur fortitudo eius, </q>facturum signa et prodigia
                        significauit, ita ut in errorem inducantur, si fieri potest, etiam iusti; et
                        hoc <q>non in uiribus <pb n="3-529"/> suis, </q>sed demonis, cuius
                        instigatione agitatus ad tantam prorumpet temeritatem, ut sui oblitus Deum
                        se reputabit et contra Christum consurget et Ecclesiam uastabit. Et superbię
                        spiritu inflatus diuina omnia prophanabit, polluet, contemnet ac tantum
                        Sathanam illum, cuius consiliis opeque nitetur, colet. Nam alibi etiam in
                        Daniele scriptum est: <q>Et faciet iuxta uoluntatem suam rex. Et eleuabitur
                            et magnificabitur aduersus omnem deum, et aduersus Deum deorum loquetur
                            magnifica. Et dirigetur, donec compleatur iracundia. </q>Tum, nequid
                        impuritati spurcicięque eius desit: <q>Et erit </q>— inquit — <q>in
                            concupiscentiis foeminarum; </q>pręterea: <q>nec quenquam deorum
                            curabit, quia aduersum uniuersa consurget. Deum autem Maozim in loco suo
                            uenerabitur, et deum, quem ignorauerunt patres eius, colet auro et
                            argento et lapide precioso rebusque preciosis. </q>Vide hominis
                        dementiam! Demonio supplicat, demonium ueneratur, et se ab hominibus pro Deo
                        uult coli haberique. Quasi uero non seruus diaboli sit, qui ei ancillatur,
                        sed dominus et Deus! Rursum idem propheta impietatem eius audaciamque
                        designans, etiam quandiu regnaturus sit, declarat. <q>Sermones </q>— inquit
                        — <q>contra Excelsum loquetur, et sanctos Altissimi conteret, et putabit,
                            quod possit mutare tempora et leges. Et tradentur in manus eius usque ad
                            tempus et tempora et dimidium temporis, </q>hoc est, usque ad annos tres
                        cum dimidio. Hanc temporis perscriptionem Apocalypsis aperte indicat, ubi
                        dicitur: <q>Et ciuitatem sanctam </q>(hoc est, Ecclesiam) <q>conculcabunt
                            mensibus quadraginta duobus. </q>Ad hęc quidam opinantur ipsum, ut se
                        Deum probet, cum post tridui latebram rursum apparuerit, mortuum se fuisse
                        et resurrexisse simulaturum, ex eo, quod in Apocalypsi scribitur: <q>Et uidi
                            unum de capitibus suis quasi occisum in mortem, et plaga mortis eius
                            curata est. </q>Hinc etiam dicunt, quod finget se cęlum uelle
                        conscendere, atque a malis spiritibus in aera feretur. Eoque modo plaga
                        mortis eius curabitur, quia scilicet illi, quibus illudet, uere mortuum et
                        resuscitatum fuisse credent, quem in cęlum quoque sublimem ire conspicient.
                        Vnde sequitur: <q>Et admirata est uniuersa terra post bestiam, et
                            adorauerunt draconem, qui <pb n="3-530"/> dedit potestatem bestię. Et
                            adorauerunt bestiam dicentes: Quis similis bestię et quis poterit
                            pugnare cum ea? </q>Sed bene illi, qui draconem et bestiam adorant,
                        terra dicuntur. Terrena enim sapient nescientes, quia Christus iam non
                        moritur et mors illi ultra non dominabitur. Qui uero posthac mori et
                        resurgere simulabit, Christum se esse asserens, non Christus, sed
                        Antichristus erit.</p>
               <p>Interea uero, dum dira agetur persecutio, dum Christianorum passim innoxius
                        effundetur cruor, dum uastans omnia prophanorum rabies debachabitur, dum
                        denique Conditor omnium Deus ore sacrilego ubique blasphemabitur,
                        indignabuntur elementa et uerso naturę ordine sol obscurabitur, luna non
                        dabit lumen suum, stellę cadent, terra quassabitur, commotis mare fluctibus
                        rugiet. Et, proh scelus, tam trepida rerum facies non commouebit impios, ut
                        ab impietate sua desistant. <q>Erunt signa — </q>inquit Dominus — <q>in sole
                            et luna et stellis, et in terris pressura gentium prę confusione sonitus
                            maris et fluctuum, arescentibus hominibus prę timore et expectatione,
                            quę superuenient uniuerso orbi. </q>Putabunt maligni hanc se pressuram
                        pati, quia nondum satis ulti sunt illos, qui Antichristum recipere
                        noluerunt, et ob id magis magisque incrudescent, dum cędendo eos
                        arbitrabuntur obsequium se pręstare Deo. Ita de errore in errorem prolapsi,
                        grauius postea diuinę uindictę ferent supplicium. De signis autem his etiam
                        ueteres prophetę itidem locuti sunt, non alio afflati Spiritu quam illi, qui
                        Euangelia scripsere. Esaias: <q>Stellę — </q>inquit — cęli <q>et splendor
                            earum non expandet lumen suum. Obtenebratus est sol in ortu suo, et luna
                            non splendebit in lumine suo. </q>Hieremias ait: <q>Ipse Deus uiuens et
                            Rex sempiternus, ab indignatione eius commouebitur terra, et non
                            sustinebunt gentes comminationem eius. </q>Et Iohel propheta: <q>A facie
                            eius </q>— inquit — <q>contremuit terra, moti sunt cęli, sol et luna
                            obtenebrati sunt, et stellę retraxerunt splendorem suum. </q>Et iterum:
                            <q>Sol conuertetur in tenebras et luna in sanguinem, antequam ueniat
                            dies Domini magnus et horribilis. </q>Hinc iam Sathanę artificia
                        deficere, prodigia cessare, uires languescere, animos concidere incipient.
                        Et sicut <pb n="3-531"/> maleficorum pharaonis uirtus in faciendis miraculis
                        per Moysen et Aaron superata succubuit, ita nunc omnis uis diaboli et
                        Antichristi et pseudoprophetarum in dies deperiens contabescet. Etenim post
                        sanctorum cędem super omnes repentinus irruet pauor et ante illos
                        flagitiorum suorum torquebit conscientia, quam ultio consumet diuina. Ac
                        sicut Hieremias ait: <q>Erit in die illa, dicit Dominus, peribit cor regis
                            et cor principum. Et obstupescent sacerdotes et prophetę
                            consternabuntur.</q>
               </p>
               <p>Post hęc Helias et Enoch ab Antichristo interempti, ex diuina uirtute
                        resurgent uiui, ut fideles, qui residui erunt, in spe resurrectionis mox
                        futurę corroborentur. Legitur enim de ipsis in <corr>Apocalypsi</corr>: <q>Et post dies tres et dimidium spiritus uitę a Deo
                            intrauit in eos. Et steterunt super pedes suos, et timor magnus cecidit
                            super eos, qui uiderunt eos. Et audierunt uocem magnam de cęlo dicentem
                            eis: Ascendite huc! Et ascenderunt in cęlum nube, et uiderunt illos
                            inimici eorum. Et in illa hora factus est terręmotus magnus, et decima
                            pars ciuitatis cecidit, et occisa sunt in terręmotu nomina hominum
                            septem milia. Et reliqui in timorem sunt missi, et dederunt gloriam Deo
                            cęli. </q>Terrentur iniqui, qui terruerant, et magna pars ipsorum
                        Ecclesię sanctę persecutorum concussis terręmotu ędificiis ruina oppressi
                        sunt, ut Dauidicum illud impleatur: <q>Confundantur et conuertantur
                            retrorsum omnes, qui oderunt Syon! Fiant sicut foenum tectorum, quod,
                            priusquam euellatur, exaruit. </q>Arescent quippe illi, partim domorum
                        casu ellisi, partim pauore perculsi, qui dudum se tutos putabant. Et qui
                        innocentum sanguine manus foedauerant, cadente super eos Ecclesię lapide
                        conterentur. Iusti uero uidentes tot terribilia in cęlo et in terra et in
                        mari, fortasse et ipsi expauefacti contremiscent, sed tamen manibus in cęlum
                        sublatis gloriam Deo dabunt. Neque spes eos destituet futuri regni, quam
                        semper habuerunt, quam inter tot sęuientes persecutionum procellas integram
                        inuiolatamque seruauerunt, nunquam a fide desciscentes, ut usque in finem
                        perseuerando salui fierent. Timebunt quidem horrendum Iudicii diem iam
                        instare cernentes. Sed memoriam repetent Dominum <pb n="3-532"/> sibi in
                        Euangelio dixisse: <q>His autem fieri incipientibus, respicite et leuate
                            capita uestra, quoniam appropinquabit redemptio uestra. </q>Et in Iohele
                        propheta: <q>Eum, qui ab aquilone est, procul faciam a uobis, et expellam
                            eum in terram inuiam et desertam. </q>Qui ergo adhuc reliqui cum
                        Antichristo erunt, limphatico quodam furore acti ueluti dementes discurrent
                        ac prę horrore circumspectantes latebram quęrent, et non inuenient, iam
                        liquido cernentes ad scelerum suorum uindictam elementa conspirasse et
                        creaturas pariter omnes contra Creatoris aduersarios iusta indignatione esse
                        commotas. Vnde ad eos Esaias: <q>Vlulate </q>— inquit — <q>quia prope est
                            dies Domini; quasi<ref target="#d3e9839"/>
                     <note xml:id="d3e9839" ana="editor" resp="BG">*corr. ex <q>quia</q>
                     </note> uastitas a Domino
                            ueniet. Propter hoc omnes manus dissoluentur, et omne cor hominis
                            tabescet et conteretur. Torsiones et dolores tenebunt, quasi parturiens
                            dolebunt. Vnusquisque ad proximum suum stupebit, facies combustę uultus
                            eorum. Ecce dies Domini ueniet crudelis et indignationis plenus, et irę
                            furorisque, ad ponendam terram in solitudine, et peccatores eius
                            conterendos de ea. </q>Et Hieremias ait: <q>Ecce turbo Domini, furor
                            egrediens et procella ruens in capite impiorum conquiscet. Non auertet
                            iram indignationis Dominus, donec faciat et compleat cogitationem cordis
                            sui. In nouissimo dierum intelligetis ea. </q>Eadem illis obnuncians
                        Iohel propheta ait: <q>A, a, a, diei! Quia prope est dies Domini, et quasi
                            uastitas a potente ueniet.</q>
               </p>
            </div>
            <pb n="3-533"/>
            <div type="caput" n="3">
               <head>Caput <num value="3">III</num> / DE DIE IVDICII INCERTA</head>
               <p>De die autem illo uel hora nemo scit, neque angeli in cęlo neque Filius nisi
                        Pater. Sic in Marco legimus. Quod si recte interpretari uoluerimus, dicemus:
                        Ideo Pater scit, quia communicat Filio. Ideo Filius nescit, quia nemini
                        reuelat. Non autem putemus aliquid latere Filium, quod nouit Pater, aut
                        quicquam minus esse in Filio quam in Patre, ne in Arrii uel Eunonii heresim
                        erroremque incidamus, qui Filium Patri negant esse ęqualem. Scit ergo
                        Iudicii et diem et horam ille, qui iudicaturus est, sicut et ille, qui omne
                        iudicium dedit Filio et qui cum Filio unum sunt. Sed ob hoc nos diem illum
                        ignorare uoluit, ut semper uerentes, ne forte is crastinus sit, quotidie
                        occurrere illi parati simus. Itaque etiam post resurrectionem suam de ipso
                        die interrogantibus Discipulis respondit: <q>Non est uestrum nosse tempora
                            uel momenta, quę Pater posuit in sua potestate. </q>Hinc et Apostolus ad
                        Thessalonicenses scribens ait: <q>De temporibus autem et momentis, fratres,
                            non indigemus, ut scribamus uobis. Ipsi enim diligenter scitis, quia
                            dies Domini sicut fur in nocte ita ueniet. Cum enim dixerint: Pax et
                            securitas, tunc repentinus eis superueniet interitus, sicut dolor in
                            utero habenti, et non effugient. </q>Et, ut ostenderet, qui sunt, quos
                        repente ueniens opprimet: <q>Vos autem, fratres — </q>inquit — <q>non estis
                            in tenebris, ut uos dies illa tanquam fur comprehendat. Omnes enim uos
                            filii lucis estis et filii diei. </q>Vtique, qui in luce sunt,
                        inuigilant uirtutibus; qui autem in tenebris, in uitia impingunt, et mentis
                        oculis capti, furem uenientem uidere nequeunt. His igitur tanquam fur ueniet
                        ipse tremendi Iudicii dies, quoniam imparatos offendet. Quamobrem diluuio
                        illum comparans Dominus: <q>Sicut in <pb n="3-534"/> diebus Noe </q>— inquit
                        — <q>ita erit aduentus Filii hominis. Sicut <sic>eium</sic>
                  </q>(erant<ref target="#d3e9882"/>
                  <note xml:id="d3e9882" ana="editor" resp="BG">*add.</note>) <q>in diebus ante diluuium comedentes et
                            bibentes, nubentes et nuptui tradentes usque ad eum diem, quo intrauit
                            Noe in arcam, et non cognouerunt, donec uenit diluuium et tulit omnes,
                            ita erit et aduentus Filii hominis. </q>O, miseri et sibimet infensi,
                        qui tanto periculo se expositos agnoscunt et tamen, tanquam nullum sit,
                        negligunt! Comedant, bibant, quantum possunt, gulę uentrique indulgeant,
                        nubant, nubantur aut etiam, ut faciunt, illicitis libidinibus incumbant!
                        Nunquam tantum haurire poterunt uoluptatis, ut non pro eo omnes mundi
                        labores, omnes miserias in uita pertulisse mallent, cum ad eas peruenerint
                        miserias, quarum finis nullus est. Et, si tam nequiter uiuant, tempus, quo
                        iudicandi sint, nescientes, fortasse cras aut perendie futurum, quanto
                        nequius uiuerent, si ad multorum annorum spacium id prorogatum scirent?
                        Vtiliter ergo diem hunc, de quo loquimur, occultum nobis esse Dominus
                        uoluit. Diceret enim quispiam: Hinc ad annos quinquaginta iudicandus sum;
                        cur non interim ocio deliciisque me oblectem iocis risibusque, lusibus
                        uacem, gaudiis pręsentibus non fruar, si tantum temporis ad poenitendum mihi
                        restat? Itaque, dum uitę spacia secum computaret, cupidinibus frena
                        permitteret. Quamobrem hunc secundi aduentus Domini diem ne prophetę quidem
                        deffinire potuerunt, cum cętera omnia deffinissent. <q>Et erit — </q>inquit
                        Zacharias — <q>dies una, quę nota est Domino. </q>Addens <q>quę nota est
                            Domino </q>significauit aliis notam non esse. Danieli quoque de hoc
                        quęrenti responsum est: <q>Vade,<ref target="#d3e9896"/>
                     <note xml:id="d3e9896" ana="editor" resp="BG">*corr. ex <q>Vide</q>
                     </note> Daniel,
                            quia clausi sunt signatique sermones usque ad pręfinitum tempus.
                        </q>Cęterum, quanuis ignoretur, quando pręfinitum sit, longe tamen esse non
                        potest. Nam in Apocalypsi scriptum est: <q>Ecce uenio cito, et merces mea
                            mecum, reddere unicuique secundum opera sua. </q>Et ante Apocalypsim
                        Esaias: <q>Vlulate — </q>inquit — <q>quia prope est dies Domini, quia
                            uastitas a Domino ueniet. </q>Et iterum: <q>Hęc dicit Dominus: Custodite
                            iudicium <pb n="3-535"/> et facite iustitiam, quia iuxta est salus mea,
                            ut ueniat, et iustitia mea, ut reueletur. </q>Iohel quoque prophea ait:
                            <q>Conturbentur omnes habitatores terrę, quia ueniet dies Domini, quia
                            prope est dies tenebrarum et caliginis. </q>Idem et Sophonias affirmat
                        dicens: <q>Iuxta est dies Domini magnus, iuxta est uelox nimis. </q>Ante hos
                        etiam Abdias propheta dixit: <q>Iuxta est dies Domini super omnes gentes.
                        </q>Et hunc quidem constat prophetare coepisse anno quinto Iosaphat, regis
                        Iuda, et quarto Achab, regis Israhel. Ex quo ad hanc usque diem, qua ista
                        scribimus, computantur duo milia quadringenti triginta septem anni. Quod si
                        tam multo nobis propior factus sit Iudicii dies, quam illis fuerat, qui tot
                        ante seculis proximum uicinumque denunciarint, certe nos eundem iam ad
                        ianuam, iam in limine esse et dicere et credere possumus. Verum, ne incerta
                        pro certis asserere uideamur, concedamus, quod non ita prope sit dies ista,
                        quia mille anni in conspectu Domini tanquam dies una; dum tamen non negetur
                        quandoque uentura, illam euitare nullo modo possumus. Aut uiuentibus sese
                        offeret aut resurgentibus. Quid ergo refert, si ante moriamur quam Iudicium
                        fiat, cum, quandocunque futurum est, tales ante Iudicem sistendi simus,
                        quales hinc decedimus? Igitur, si mille uel plures adhuc anni restant, ut
                        omnibus extremus ille numeretur dies, tunc unicuique nostrum adesse putandus
                        est, cum obimus. Alioquin non ad eos pertineret, quibus iam ante mille
                        quadringentos sexaginta sex annos dictum est: <q>Videte, uigilate et orate!
                            Nescitis enim, quando tempus sit. </q>Et rursum: <q>Nescitis, quando
                            dominus domus ueniat; sero, an media nocte, an galli cantu, an mane, ne,
                            cum uenerit<ref target="#d3e9924"/>
                     <note xml:id="d3e9924" ana="editor" resp="BG">*corr. ex <q>ueniat</q>
                     </note> repente, inueniat uos
                            dormientes. </q>Et, ne ad illos tantum dictum suspicaremur, adiunxit:
                            <q>Quod uobis dico, omnibus dico: Vigilate! </q>Hoc est omnibus, et qui
                        tunc erant, et qui nunc sunt, et qui postea futuri sunt. Omnibus quippe
                        uigilandum est, quia stat sua cuique dies, breue et irreparabile tempus
                        omnibus est uitę. Si breue, cur sic uiuimus, tanquam longissimum sit? Si
                        irreparabile, cur ętatem ocio <pb n="3-536"/> conterimus, tanquam ea
                        ignauiter transacta repuerascere liceat et non eo concedere necesse sit, ubi
                        et omnis labor irritus est et omnis dolor perennis? <q>Ecce uenio sicut fur
                            — </q>inquit Dominus. <q>Beatus, qui uigilat et custodit uestimenta sua,
                            ne nudus ambulet et uideant turpitudinem eius. </q>Vestimenta sua
                        custodit, qui gratiam in baptismo acceptam integram illibatamque conseruat.
                        Qui uero eam uitiis deturpauerit et sic Sponsi cęlestis thalamum intrare
                        pręsumpserit, nonne audiet: <q>Amice, quomodo huc intrasti non habens uestem
                            nuptialem? Nonne </q>ligatis manibus et pedibus proiicietur in tenebras
                        exteriores? Ibi erit fletus et stridor dentium. Ibi erit ignis, qui nunquam
                        extinguetur, uermis, qui nunquam morietur. Illi autem, qui uestem hanc uel,
                        sicuti accepit, ita et custodierit impollutam uel postea maculatam
                        poenitentię lachrymis eluere et, antequam dies iste incertus ueniat, mundam
                        puramque reddere curauerit, nonne dicetur: <q>Euge, serue bone et fidelis,
                            quia super pauca fuisti fidelis, super multa te constituam. Intra in
                            gaudium Domini tui!</q>Gaudium perpetuum, gaudium plenum, gaudium, quo
                        maius aut melius neque desyderari neque cogitari potest. Profecto, si quem
                        talia et ad bene agendum non mouent et ad male non deterrent, stupidior est
                        terra — nam et ipsa contremiscet, durior est saxis — nam et ea liquescent,
                        asperior est montibus — nam et ii sicut cera fluent, tumidior est cęlo — nam
                        et illud plicabitur ut liber. Adueniet, adueniet dies Domini ut fur et
                        tanquam laqueus implicabit omnes, qui sedent super terram, hoc est, qui
                        terrenarum rerum curis inherent, ut ad contemplanda cęlestia nunquam inde
                        diuertant. Hi humanitatem omnem penitus exuentes et pecudum amplexi naturam,
                        quocunque appetitus fert, eo uadunt, non quo ratio suadet. Facti sunt sicut
                        equus et mulus, in quibus non est intellectus. Cum bestiis et feris
                        habitatio eorum est, et ex hominibus abiecti cum Nabuchodonosor foenum ut
                        bos comedunt. Vtinam et cum Nabuchodonosor tandem aliquando resipiscerent
                        atque ad se redirent oculosque a terra sublatos in cęlum errigerent et non
                        cum pharaone obdurati ac semper in omne nefas procliui pręcipitesque
                        mergerentur in profundum. <pb n="3-537"/> Nos illis relictis, quoniam et
                        ipsi se reliquerunt, ad diem istum subeundum gnauiter accingamur. Quem
                        quidem uenturum non dubitamus, sed, quando ueniet, nescimus. Vt autem ea
                        quoque parte certus sit, qua incertus est, quotidie eum expectemus, quotidie
                        adesse et ceruicibus imminere cogitemus. Non poterit imparatos offendere,
                        quem semper erimus parati suscipere.</p>
               <p>Hęc hactenus. Nunc reliqua propositi nostri prosequentes, qualiter iam Domini
                        et Iudicis nostri e cęlo aduentus apparere incipiet, contemplemur.</p>
            </div>
            <div type="caput" n="4">
               <head>Caput IV / DE APPARITIONE CRVCIS ET CHRISTI INTERITVQVE ANTICHRISTI</head>
               <p>Postquam igitur uirtutes cęlorum commouebuntur, sicut in Euangelio scriptum
                        est, <q>tunc apparebit signum Filii hominis in cęlo et tunc plangent omnes
                            tribus terrę. </q>Si uirtutes cęlorum tunc commouebuntur, id est,
                        angelici spiritus, quantus timor, qualis stupor in pectoribus mortalium
                        erit? Si beati angelorum chori turbationem aliquam patientur, quid tunc
                        acturi sunt multorum flagitiorum conscii peccatores? Apparebit signum Filii
                        hominis, de quo Esaias ait: <q>Cum eleuatum fuerit signum in montibus,
                            uidebitis et clangorem tubę audietis. </q>Et iterum: <q>Eleuate signum
                            ad <pb n="3-538"/> populos. Ecce Dominus auditum fecit in extremis
                        terrę</q>. Hoc illud signum est, quo fideles ipsi signari iubentur, loquente
                        ad angelum Domino, sicut Ezechiel propheta testatus est: <q>Transi per
                            mediam ciuitatem, in medio Hierusalem, et signa Tau super
                                frontes<ref target="#d3e9967"/>
                     <note xml:id="d3e9967" ana="editor" resp="BG">*corr. ex <q>frontem</q>
                     </note> uirorum gementium et
                            dolentium super cunctis abominationibus, quę fiunt in medio eius.
                        </q>Signum ergo Filii hominis crux sancta est, quam ante aduentum eius in
                        cęlo splendentem conspiciemus. Et nisi multum splenderet, sole iam
                        obtenebrato conspici non posset. Itaque luce sua uisibilis omnibus
                        apparebit. Plangent autem omnes tribus terrę, quoniam et ipsi fortasse, quos
                        non accusabit conscientia, pauebunt, sed illi pręcipue, qui Iesum quidem
                        crucifixum credentes, minime tamen ei obsequentes, carnem suam cum
                        concupiscentiis non crucifixerunt. Et illi, qui Crucifixum contemptui
                        habentes de Filio credere noluerunt crurique ingnominiam per ludibrium
                        deriserunt, plangent uidentes crucem Domini micare in cęlo, quam in terra
                        ueluti maledictam abominati sunt. Et cum maxime uenerari debuissent, maxime
                        despicere soliti erant. Plangent et omnes illi, qui adhuc reliqui cum
                        Antichristo erunt Ecclesię sanctę persecutores et una cum ipso conterriti
                        fugam meditabuntur. Sed peribit fuga a potente. Iccirco repenti pauore
                        consternati, in faciem suam ad terram procident nec ferre conspectum supra
                        se radiantis crucis poterunt, cuius adoratores a se paulo ante peremptos
                        recordabuntur.</p>
               <p>O, pręclarum regis nostri triumphaleque uexillum! Si eo uiso sic formidabunt
                        inimici, quid facient, cum mox et ipsum Dominum cum uirtute magna et
                        maiestate post illud prodeuntem cernere incipient? <q>Et tunc uidebunt </q>—
                        inquit — <q>Filium hominis uenientem in nubibus cum uirtute multa et gloria.
                        </q>Videbunt iniqui, quem uidere supplicium illis et mors erit. Iam enim ex
                        timore in stuporem uersi animis deficient et tandem spiritu oris eius
                        percussi crudeles animas cum diris gemitibus ingentique cruciatu exalabunt.
                        Siquidem dici non potest, quam horrendus tunc erit <pb n="3-539"/> impiis
                        uel solus conspectus Iudicis irati. <q>Egredietur enim Dominus — </q>ut
                        Esaias ait — <q>de loco suo, ut uisitet iniquitatem habitatoris terrę contra
                            eum. Et reuelabit terra sanguinem suum, et non operiet ultra interfectos
                            suos. </q>Et rursum idem: <q>Ecce — </q>inquit — <q>nomen Domini uenit
                            de longinquo, ardens furor eius et grauis ad portandum. Labia eius
                            repleta sunt indignatione, et lingua eius quasi ignis deuorans. Spiritus
                            eius ueluti torrens inundans usque ad medium colli, ad perdendas gentes
                            in nihilum, et frenum erroris, quod erat in maxillis populorum. </q>In
                        Apocalypsi quoque legitur: <q>Ecce uenit cum nubibus, et uidebit eum omnis
                            oculus, et qui eum pupugerunt. Et plangent se super eum omnes tribus
                            terrę. Amen. </q>Igitur terribili minacique facie ad nefandissimum illum
                        impostorem bonorumque interemptorem Antichristum et impietatis ministros
                        conuersus clamabit et dicet: <q>Dies ultionis meę in corde meo, annus
                            retributionis meę uenit. </q>Hunc clamorem pręuidens Iohel propheta
                        admiratur et ait: <q>Dominus dedit uocem suam ante faciem exercitus sui,
                            quia multa sunt nimis castra eius, quia fortia et facientia uerbum eius.
                            Magnus enim dies Domini et terribilis ualde, et quis sustinebit eum?
                        </q>Vox ista gladius ille est, quem Ioannes in Apocalypsi uidit ex utraque
                        parte acutum procedere de ore fidelis et ueracis, ut in ipso percutiat
                        gentes, et de quo Iob ait: <q>Fugite a facie gladii, quoniam ultor
                            iniquitatum est gladius, et scitote esse iudicium. </q>Hoc ergo gladio,
                        id est, hoc spiritu oris sui, Dominus Iesus transuerberabit impiissimum
                        tyrannum et eos, qui illum secuti fuerint, simul delebit, dicente Esaia
                        propheta: <q>In die illa uisitabit Dominus in gladio suo duro et grandi et
                            forti super Leuiathan, serpentem veterem, et super Leuiathan, serpentem
                            tortuosum, et occidet cetum, qui in mari est. </q>Hoc neque Hieremias
                        tacuit, dum ait: <q>Dies autem ille Domini, Dei exercituum, dies ultionis,
                            ut sumat uindictam de inimicis suis. Deuorabit gladius, et saturabitur,
                            et inebriabitur sanguine eorum. </q>Itaque, quemadmodum sol ortu suo
                        fugat noctem tenebrasque dispescit, sic apparente iustitię sole perfidię nox
                        et erroris tenebrę interibunt. Late iacebit interfectorum strages, et iusti
                        uidebunt <pb n="3-540"/> uindictam. Id futurum cecinit Esaias dicens: <q>Et
                            percutiet terram uirga oris sui, et spiritu labiorum suorum interficiet
                            impium. Et erit iustitia cingulum lumborum eius, et fides cinctorium
                            renum eius. </q>Hoc et Apostolus affirmat, cum ait: <q>Et tunc
                            reuelabitur ille iniquus, quem Dominus Iesus interficiet spiritu oris
                            sui et destruet illustratione aduentus sui. </q>Non ergo armis, non
                        uirium ui, non ueneno perimetur ille nequissimus, sed solo spiritu oris
                        Domini. Et hoc est illud, quod Daniel de illo prędicens ait: <q>Contra
                            Principem principum consurget, et sine manu conteretur. </q>Etenim, qui
                        in humilitate ueniens, armatorum manus se quęrentem — cum dixisset: <q>Ego
                            sum </q>— retro ruere in terram fecit, quomodo idem in maiestate
                        apparens uerbo aut spiritu irę suę non prosternet malignos? Aut quem mitem
                        aut placidum in monte cum Moyse et Helia uisum apostoli aspicere
                        nequiuerunt, cum resplenduisset, quomodo indignatum aduersarii sustinere
                        poterunt, innumerabilium cęlestium spirituum exercitu septum, sole ipso (cum
                        septemplici luce lucebit) lucidiorem et iam uirtute glorię suę terram, maria
                        cęlosque concutientem? <q>Ambulabunt </q>ergo — ut Sophonias inquit —
                            <q>ueluti cęci, quia Domino peccauerunt. Et effundetur sanguis eorum
                            sicut humus, et corpora eorum sicut stercora. Sed et argentum eorum
                        </q>(et aurum eorum)<ref target="#d3e10019"/>
                  <note xml:id="d3e10019" ana="editor" resp="BG">*add.</note>
                  <q>non poterit liberare eos in die irę Domini. </q>Quibus ita per Ezechielem
                        minatus est Dominus dicens: <q>Ecce ego super te, Gog, principem capitis
                            Mosoch et Thubal. Et circumagam te et educam te, et ascendere te faciam
                            de lateribus aquilonis, et adducam te super montes Israhel. Et percutiam
                            arcum tuum in manu sinistra tua, et sagittas tuas de manu dextera tua
                            deiiciam. Super montes Israhel cades </q>(<add>tu</add>)<ref target="#d3e10029"/>
                  <note xml:id="d3e10029" ana="editor" resp="BG">**add.</note>
                  <q>et omnia agmina tua et populi tui, qui sunt tecum. Feris, auibus, omni
                            uolatili cęli et bestiis terrę dedi te ad deuorandum. </q>Per Gog
                        Antichristus intelligitur, quia Gog <q>tectum </q>interpretatur, quę est
                        pars domus superior, et ipse super omnes efferet sese, etiam supra Deum
                        tanto superbię spiritu inflatus incedet. Mosoch autem et Thubal <pb n="3-541"/> filii fuere Iapheth, et hoc loco designant illas gentes, quę
                        ab ipsis originem trahentes cum Antichristo contra Ecclesiam uenturę sunt.
                        Sed de earum plaga Zacharias quoque uaticinatur dicens: <q>Et hęc erit
                            plaga, qua percutiet Dominus omnes gentes, quę pugnauerunt aduersus
                            Hierusalem. Tabescet caro uniuscuiusque stantis super pedes </q>suo<q>s,
                            et oculi eius contabescent in foraminibus suis, et lingua eorum
                            contabescet in ore suo. </q>De nece uero Antichristi et principum, qui
                        eius factionis erunt, Daniel prophetans ait: <q>Et uidi, quoniam interfecta
                                esset<ref target="#d3e10045"/>
                     <note xml:id="d3e10045" ana="editor" resp="BG">*corr. ex <q>est</q>
                     </note> bestia et periisset corpus
                            eius et traditum esset ad comburendum </q>(<add>igni</add>)<ref target="#d3e10053"/>
                  <note xml:id="d3e10053" ana="editor" resp="BG">**add.</note>,
                            <q>aliarum quoque bestiarum ablata esset<ref target="#d3e10058"/>
                     <note xml:id="d3e10058" ana="editor" resp="BG">***corr. ex
                            <q>est</q>
                     </note> potestas et tempora uitę constituta essent eis usque
                            ad tempus et tempus. </q>Sicque Ecclesia sublatis persecutoribus
                        conquiescet iam secura, nisi forte tam gloriosum Sponsi sui aduentum et ipsa
                        stupens timebit, donec ab illo euocata introducatur in cęllaria sua et
                        gaudens dicat: <q>Sub umbra illius, quem desyderaueram, sedi, et fructus
                            eius dulcis gutturi meo.</q>
               </p>
            </div>
            <pb n="3-542"/>
            <div type="caput" n="5">
               <head>Caput V / DE HORRENDO CHRISTI AD IVDICANDVM ADVENTV ET CREATVRARVM
                        ADVERSVS PECCATOREM ACCVSATIONE ET IGNE QVO CONSVMENDA SVNT OMNIA</head>
               <p>Quam enim formidabilis atque horrendus iudicis Christi aduentus cunctis, qui
                        tunc in terra erunt, apparebit, sed illis pręsertim, qui damandi sunt, quis
                        fando exprimere possit? Quia tamen hoc impensius consyderare plurimum
                        expedit, nos, ut possumus, adhuc indicare pergemus. Verum ita sit, ut non
                        meis uerbis aut humanę sapientię argumentis quicquam affirmem, nequis minus
                        credibilia putet, quę audit, sed diuinarum testimoniis utar Scripturarum
                        eaque duntaxat astruam, quę verissima esse nemo, nisi qui errat, dubitat. In
                        Psalmo dicitur: <q>Nubes et caligo in circuitu eius; iustitia et iudicium
                            correctio sedis eius. Ignis ante ipsum pręcedet et inflammabit in
                            circuitu inimicos eius. Alluxerunt fulgura eius orbi terrę; vidit, et
                            commota est terra. Montes sicut cera fluxerunt a facie Domini; a facie
                            Domini omnis terra. </q>Ignis ergo sęviet, terra tremet, montes
                        liquescent. Et quis hominum inter tot terribilia subsistere poterit, nisi
                        cui Dominus manum suam supponet, ne cadat? Et si iustus uix saluabitur,
                        impius et peccator ubi apparebunt? In Sapientię libro scriptum est: <q>Et
                            accipiet armaturam zelus illius et armabit creaturam ad ultionem
                            inimicorum. Induet pro thorace iustitam et accipiet pro galea iudicium
                            certum. Sumet scutum inexpugnabile ęquitatem. Acuet autem diram iram in
                            lanceam, et pugnabit cum illo orbis terrarum contra insensatos. </q>Tot
                        ac talibus armis munito quis resistet? Quis a lancea irę illius satis tutum
                        se putabit? Aut, quid respondebit is, quem coram <pb n="3-543"/> Creatore
                        omnis accusabit creatura? Ait enim: <q>Pugnabit cum illo orbis terrarum
                            contra insensatos. </q>Videamus, quomodo pugnabit. Omnia quippe arguent
                        peccatorem ingratitudinis erga Deum, cum nihil sit usquam ab eo conditum, ex
                        quo humano generi non accedat aliquid siue gratię siue honoris siue
                        utilitatis.</p>
               <p>Arguet ergo illum TERRA et dicet: »Domine, fecisti me ad hominis huius usum,
                        et tuo iussu fructus protuli ei, quibus uesceretur, arbores, sub quarum
                        umbra ęstum pluuiasque declinaret. Syluas, ligna, lapides, herbas, odores,
                        flores, succos, unguenta, linum, byssinum, bombycinum sericumque
                        suppeditaui, quibus ei ad uarium uitę commodum opus fuerat. Dedi oues,
                        quarum lana uestitus est; boues, quorum labore fruges comedit; equos, mulos,
                        asinos, camellos, qui ipsum et sarcinas ipsius, quo uellet, ferrent. Dedi
                        omnis generis animalia, quorum lacte, butyro, caseo, carne nutriretur et
                        quorum pellibus tectus frigora ridere posset. Dedi ęs, ferrum, plumbum,
                        argentum, electrum, aurum, gemmas. Et ipse pro omnibus his non obediuit
                        tibi.«</p>
               <p>Arguet illum MARE, arguent flumina, arguent lacus et dicent: »Nos quoque tuum
                        opus sumus, Deus, et te uolente piscibus aluimus hominem hunc et dorso
                        nostro nauigia eius tulimus, potum, salem, lauacrumque ministrauimus, aquas,
                        quibus ab incendio se defenderet et quibus arescentes agros irrigaret,
                        pręstitimus. Corallia et margaritas et uniones ad corporis ornatum formęque
                        decorem, tum etiam conchilia, harenam, algam, spongias ad multarum rerum
                        necessitatem contulimus. Et ipse legem tuam pręuaricatus est.«</p>
               <p>Arguet illum etiam AER et dicet: »Et me, Domine, condidisti, ut huic seruirem
                        teque iubente respirandi illi potestatem feci, uocis tribui sonum; pluuias
                        et rorem, uentos et auram, nubes et serenum utilitati eius aptaui; mea opera
                        iste percurrit maria, solis ardores temperauit, arua siccitate pereuntia
                        reparauit. Impendi ei auium genera, ut earum cantu permulceret aures, earum
                        plumis mollius quiesceret, earum carnibus dulcius pranderet. Et ipse talium
                        immemor tibi seruire contempsit.«</p>
               <pb n="3-544"/>
               <p>Arguet quoque illum sublimior aere IGNIS ac dicet: »Me etiam, ut huic
                        commodarem, esse iussisti, Domine. Mea itaque opera, cum algeret, calefactus
                        est; cum in tenebris cęcutiret, illustratus uidit. Per me metalla in opus
                        comflauit ac procudit, per me uasa testacea indurauit, uitrea formauit,
                        ceram glaciemque et quędam duriora in usum suum liquefecit, petram ad
                        ferruminandam murorum structuram in calcem conuertit, ad linienda nauigia de
                        flagranti teda picem liquauit; per me panes coxit, cibos confecit, carnes
                        nunc elixas nunc assas manducauit, sterilescentes glebas et effoeta arua
                        incensis culmis pristinę foecunditati restituit; meo cauterio morbos
                        curauit, meis cineribus ad candificandos poliendosque pannos usus est. Et
                        cum tot ex me commoda colligeret, nunquam animum induxit, ut tibi
                        obtemperando gratiam referret.«</p>
               <p>Post hęc arguet illum et aere et igne excelsius CAELUM et dicet: »Me etiam,
                        ęterne Deus, ut hunc iuuarem, desuper extendisti. Solem ei lucere feci per
                        diem, lunam et stellas per noctem. Per me cognouit horas, dies, menses,
                        annos, uer, ęstatem, autumnum, brumam; per me distinxit mundi ętates
                        ętatumque secula; per me certorum temporum ordinem rerumque uices tenuit et
                        obseruauit. At idem donorum tuorum oblitus iussis tuis non paruit, legem
                        tuam implere neglexit.«</p>
               <p>Postremo et ANGELI et SANCTI, qui cum Christo erunt, arguent peccatorem.
                        Angelus inquiet: »Ad custodiam huius hominis, Domine, ego per te missus
                        frequenter eum protexi a periculis, frequenter a demonum iniuria tutatus
                        sum. Sed dum in vitia subinde prolabentem tacita cordis ipsius reprehensione
                        cohiberem, suam sequi uoluntatem quam tuam maluit.«</p>
               <p>Sancti uero dicent: »Multa prędicauimus, multa scripsimus, multa fecimus,
                        unde iste plenius apertiusque discere poterat, qua iter esset ad salutem.
                        Sed omnibus his contemptis per abrupta facinorum auersus abiit; nec
                        promissis beatitudinis conuerti potuit nec ęternę damnationis minis
                        deterreri. Sępenumero in memoriam illi reduximus, ut <pb n="3-545"/> per te
                        ad imaginem Dei factus sit, paulo angelis minoratus, in paradiso positus; ut
                        etiam, cum inde per inobedientię crimen eiectus exularet, tua tandem pietate
                        reuertendi potestatem acceperit ad patriam multo feliciorem quam illa
                        fuerit, quam amisit. Tu, Deus, homo factus ludibria, uincula, sputa, alapas,
                        flagella, spinas, clauos, crucem, fel, acetum, hastam in tuo corpore
                        pertulisti, ut pro hominis peccato hostiam pacificam te offerres Deo Patri.
                        Mori uoluisti, ut ipsum uiuificares; ad infernum descendisti, ut ipsum super
                        sydera exaltares. Resurrexisti et in cęlum ascendisti, ut ipsum post te
                        traheres et beatificares. Dedisti ei carnem tuam in cibum et sanguinem tuum
                        in potum, ut vitę ęternę compotem faceres atque in tuum susciperes
                        consortium. Et hic quidem tot tantorumque immemor beneficiorum, non retulit
                        tibi gratiam, sed offensam, cupidinibus deseruiens et iussa tua
                        paruipendens, bonis fragilibus inherens et ęterna non multi ęstimans. Eat
                        ergo sub terram, qui cęlestibus pręponere non dubitauit terrena.« Hęc et his
                        plura olim exprobrabuntur peccatori. Sicque aduersum iniquos armabitur
                        creatura. Sic orbis terrarum decertabit contra insensatos. Quid facient
                        miseri peccatores, ubi tot aderunt accusatores, ubi omnia contra illos in
                        iudicio stabunt et pro illis nihil?</p>
               <p>Peccauimus tibi, Domine, multumque deliquimus; miserere nostri secundum
                        magnam misericordiam tuam et secundum multitudinem miserationum tuarum dele
                        iniquitates nostras. Da, ut nunc ploremus ingratitudinem nostram, ne tunc
                        confundamur; ut nunc lugeamus, ne tunc semper lugendi causam habeamus.
                        Remitte facinora, clementissime Domine, et pręsta ueniam, quia <q>Beati,
                            quorum remissę sunt iniquitates et quorum tecta sunt peccata!
                        </q>Remitte illa, precamur, in pręsenti, ne imputentur in futuro. <q>Cum
                            enim cęli — </q>sicut Esaias inquit — <q>sicut fumus liquescent et terra
                            sicut uestimentum atteretur et habitatores eius sicut hęc interibunt
                        </q>cumque et illa euenient, quę ipse per Ezechielem minatus est dicens:
                            <q>In igne irę meę locutus sum, quia in die illa erit commotio magna
                            super terram <pb n="3-546"/> Israhel; et commouebuntur a facie mea
                            pisces maris et uolucres cęli et bestię agri et omne reptile, quod
                            mouetur super humum, cunctique homines, qui sunt super faciem terrę; et
                            subuertentur montes et cadent sepes et omnis murus corruet in terram.
                        </q>Inter hęc tam expauescenda esto refugium nostrum, Redemptor noster, ne
                        metu concussis fides titubet, spes deficiat, charitas languescat.
                        Commoueantur bestię et homines, qui te ignorant, et montes et muri
                        subuertantur! Non commoueamur nos neque subuertamur neque a te usquam
                        discedamus neque ui ulla separemur!</p>
               <p>
                  <q> Utinam — </q>inquit Esaias — <q>dirumperes cęlos et descenderes, a facie
                            tua montes defluerent, sicut exustio ignis tabescerent, aquę arderent
                            igni, ut notum fieret nomen tuum inimicis tuis, a facie tua gentes
                            turbarentur. Cum feceris mirabilia, non sustinebimus. </q>Desyderat
                        aduentum Iudicis propheta, quia tunc demum se plenam beatitudinem
                        consecuturum sperat. Et tamen <q>non sustinebimus </q>inquit, ut ostendat eo
                        die ne sanctos quidem sine pauore futuros. Et quis non formidabit uidens
                        furere ignem, montes conteri, ualles diuidi, dicente Michea: <q>Ecce Dominus
                            egredietur de loco suo et descendet et calcabit super excelsa terrę. Et
                            consumentur montes subtus eum et ualles scindentur sicut cera a facie
                            ignis, sicut aquę, quę decurrunt in pręceps. </q>Quis non timebit, cum
                        Naum propheta dicat: <q>Montes commoti sunt ab eo et colles desolati sunt,
                            et contremuit terra a facie eius et orbis et ommes habitantes in eo.
                            Ante faciem indignationis eius quis stabit? Et quis resistet in ira
                            furoris eius? Indignatio eius effusa est ut ignis et petrę dissolutę
                            sunt ab eo. </q>Quis denique non concidet prę timore, cum Iohel propheta
                        conqueratur dicens: <q>Clamate ad Dominum. A, a, a, diei! Quia prope est
                            dies Domini et quasi uastitas a potente ueniet. </q>Et rursum idem:
                            <q>Ad te, Domine, clamabo, quia ignis comedit speciosa deserti et flamma
                            succendit omnia ligna regionis. </q>Et iterum: <q>Ante faciem eius ignis
                            uorans et post eum exurens flamma. Quasi hortus uoluptatis terra coram
                            eo et post eum solitudo deserti; neque est, qui effugiat eum. </q>De hac
                        mundi per ignem uastatione Sophonias quoque propheta uaticinatur et ait:
                            <q>In igne zeli <pb n="3-547"/> eius deuorabitur omnis terra,
                                quia<ref target="#d3e10143"/>
                     <note xml:id="d3e10143" ana="editor" resp="BG">*corr. ex <q>qui</q>
                     </note> consummationem cum
                            festinatione faciet cunctis habitantibus terram. </q>Hoc idem et Petrus
                        apostolus testatur dicens: <q>Adueniet autem dies Domini ut fur, in quo cęli
                            magno impetu transient, elementa uero calore soluentur, terra autem et,
                            quę in ipsa sunt, opera exurentur. </q>Et rursum: <q>Expectantes </q>—
                        inquit — <q>et properantes in aduentum diei Domini, per quem cęli ardentes
                            soluentur et elementa ignis ardore tabescent.</q>
               </p>
               <p>Ignis igitur et terribilis flammę inundatio summi Iudicis faciem pręcurrens
                        operiet terrarum orbem excedetque montium cacumina et contra naturam suam
                        ardebunt aquę, siccabitur mare, fontes fluminaque deficient et tanti ardoris
                        torrens ueluti diluuium late omnia inuoluet. Sed arca, qua aliquis euadere
                        posset, nulla erit. Bonos malosque simul fluctus iste igneus absorbebit, sed
                        bonos expiabit, malos uero affliget tantum. Et idem ardor aliis erit in
                        salutem, aliis ad poenam, dicente Malachia propheta: <q>Ecce enim dies
                            ueniet succensa quasi caminus. Et erunt omnes superbi et omnes facientes
                            impietatem stipula. Et inflammabit eos dies ueniens dicit Dominus
                            exercituum, quę non derelinquet eis radicem et germen. Et orietur uobis
                            timentibus nomen meum Sol iustitię et sanitas in pennis eius. </q>Id
                        sane ita erit, quemadmodum etiam nunc uidemus aurum in igne purius effici,
                        lapides et ligna corrumpi et in cinerem redigi. Illo pręterea igne terra et
                        cęlum immutabuntur, dicente ipso Domino: <q>Cęlum et terra transibunt, uerba
                            autem mea non pręteribunt. </q>Vnde in Psalmo dicitur: <q>Initio tu,
                            Domine, terram fundasti, et opera manuum tuarum sunt cęli. Ipsi
                            peribunt, tu autem permanes; et omnes sicut uestimentum ueterascent. Et
                            sicut opertorium mutabis eos, et mutabuntur; tu autem idem ipse es, et
                            anni tui non deficient. </q>Et tunc demum terra cultoribus suis uacua
                        relinquetur et ubique erit uasta solitudo. Nullus prorsus usquam locorum
                        erit, non homo, non iumentum, non pecus, non fera, non in mari piscis, non
                        in aere uolucris, non saltem sub terra uermis, nullum postremo animal tanto
                        incendio <pb n="3-548"/> superesse poterit. Quod quidem per Sophoniam
                        significauit Dominus dicens: <q>Congregans congregabo omnia a facie terrę,
                            congregans hominem et pecus, congregans uolatilia cęli et pisces maris;
                            et ruinę impiorum erunt, et disperdam homines a facie terrę. </q>Quam
                        rem et Hieremias propheta in spiritu admirans inquit: <q>Aspexi terram, et
                            ecce uacua erat et nihil; et cęlos, et non erat lux in eis. Vidi montes,
                            et ecce mouebantur; et omnes colles conturbati sunt. Intuitus sum, et
                            </q>(<add>ecce</add>)<ref target="#d3e10174"/>
                  <note xml:id="d3e10174" ana="editor" resp="BG">*om.</note>
                  <q>non erat homo; et omne uolatile cęli recessit. </q>Recte ergo ab Apostolo
                        dicitur: <q>Deus noster ignis consumens est.</q>
               </p>
            </div>
            <div type="caput" n="6">
               <head>Caput VI / DE RESVRRECTIONE MORTVORVM</head>
               <p>Post hęc autem iussu Domini angelica uox intonabit mundum concutiens et
                        mortuos ab Adam usque ad nouissimum hominem omnes ueluti e somno excitans.
                        Omnes repente resurgent uiui, suis quisque artubus incorporabitur et
                        capillus de capite eorum non deficiet. Sic quippe per os Zacharię loquitur
                        Dominus et ait: <q>Sibilabo eis, et congregabo illos, quia redemi eos.
                        </q>Hoc significauit Hieremias, cum prophetaret, dicens: <q>Dominus de
                            excelso rugiet, et de habitaculo sancto suo dabit uocem suam; rugiens
                            rugiet <pb n="3-549"/> super decorem suum; celeuma quasi calcantium
                            concinetur aduersus omnes habitatores terrę, quia iudicium Domini cum
                            gentibus. </q>Dicens <q>super decorem suum </q>et <q>aduersus
                            habitatores terrę </q>iustos et iniustos complexus est. Quia omnes
                        quidem resurgemus, sed non omnes immutabimur. Sic et Iohel propheta:
                            <q>Dominus — </q>inquit — <q>de Syon rugiet, et de Hierusalem dabit
                            uocem suam, et mouebuntur cęli et terra, </q>hoc est, boni et mali simul
                        resurgent. Longe tamen diuersa erit horum illorumque conditio teste Apostolo
                        sic inter utrosque discernente: <q>Ipse Dominus — </q>inquit — <q>in iussu
                            </q>(tubę)<ref target="#d3e10209"/>
                  <note xml:id="d3e10209" ana="editor" resp="BG">*om.</note>
                  <q>et in uoce archangeli et in tuba Dei descendet de cęlo. Et mortui, qui in
                            Christo sunt, resurgent primi. Deinde nos, qui uiuimus, qui relinquimur,
                            simul rapiemur cum illis in nubibus obuiam Christo in aera. Et sic
                            semper cum Domino erimus. </q>Mali ergo in terra, quam dilexerunt,
                        relinquentur, boni autem cęlum uersus in sublime tollentur, eo quod illorum
                        conuersatio semper fuerit in cęlis. Qua autem ętate resurrecturi simus, idem
                        declaret dicens: <q>Donec occurramus omnes in unitatem fidei et agnitionis
                            Filii Dei, in uirum perfectum, in mensuram ętatis plenitudinis Christi.
                        </q>Cęterum eorum quoque, qui saluandi erunt, corporibus diuersa inerit
                        claritas. Quanuis enim eiusdem generis semina sint, aliud tamen centesimum
                        fructum reddit, aliud sexagesimum, aliud tricesimum. Quam diuersitatem
                        Paulus edisserens ait: <q>Alia claritas solis, alia claritas lunę, alia
                            claritas stellarum. </q>Imparia quidem merita, sed in omnibus idem Deus.
                        Et, quia Deus charitas est, mutuus inter illos amor efficiet, ut beatitudo
                        singulorum beatitudo simul omnium sit.</p>
               <p>Quod si quis sadduceorum heresim secutus negare uoluerit futuram
                        resurrectionem, respondebimus ei, quod illis responsum est: <q>Erras
                            nesciens Scripturas neque uirtutem Dei. </q>Si enim Scripturas scires,
                        nosses utique per Ezechielem, sed non ab Ezechiele dictum: <q>Ecce ego
                            aperiam tumulos uestros, et educam uos de sepulchris uestris, popule
                            meus, et inducam uos in terram Israhel. Et scietis, <pb n="3-550"/> quia
                            ego Dominus, cum aperuero sepulchra uestra et eduxero uos de tumulis
                            uestris, popule meus, et dedero spiritum meum in uobis, et uixeritis.
                        </q>Nosses et in Daniele scriptum esse: <q>Multi de iis, qui dormiunt in
                            terrę puluere, euigilabunt, alii in uitam ęternam, alii in opprobrium,
                            ut uideant semper. </q>Nec ignorares Osee prophetam idem astruere, cum
                        dicat: <q>Viuificabit nos post duos dies, et die tertia suscitabit nos. Et
                            uiuemus in conspectu eius. Sciemus sequemurque, ut cognoscamus Dominum.
                        </q>Sicut enim in Adam morimur, ita in Christo, qui die tertia resurrexit,
                        uiuemus. Ipse mortis nostrę destructor est, ipse et resurrectio nostra. Vnde
                        per eundem prophetam dicit: <q>De manu mortis liberabo eos, de morte redimam
                            eos. Ero mors tua, o mors! Ero morsus tuus, inferne! Quę </q>res
                        nequaquam latuit uirum iustum Iob, qui futuram corporum resurrectionem et
                        constanter credidit et firmiter sperauit et fideliter confessus est: <q>Scio
                            — </q>inquit — <q>quod Redemptor meus uiuit, et in nouissimo die de
                            terra surrecturus sum. Et rursum circumdabor pelle mea, et in carne mea
                            uidebo Deum meum. Quem uisurus sum ego ipse, et oculi mei conspecturi
                            sunt, et non alius. Reposita est hęc spes mea in sinu meo. </q>Et ne
                        ueterum tantum autoritate hoc nobis persuasum putes, audi recentiora.
                        Dominus in Euangelio: <q>Amen, amen dico uobis — </q>inquit — <q>quia uenit
                            hora, et nunc est, quando mortui audient uocem Filii Dei. Et, qui
                            audierint, uiuent. </q>Et paulo post iterum ait: <q>Venit hora, in qua
                            omnes, qui in monumentis sunt, audient uocem Filii Dei. Et procedent,
                            qui bona fecerunt, in resurrectionem uitę, qui uero mala egerunt, in
                            resurrectionem iudicii. </q>Et rursum idem: <q>Hęc est enim uoluntas
                            eius, qui misit me, Patris, ut omne, quod dedit mihi, non perdam ex eo,
                            sed resuscitem illud in nouissimo die. </q>Martha fratrem sepultum
                        resurrecturum quidem non diffidebat, sed uix credere poterat, ut iam
                        quatriduanus reuiuiscere posset, antequam resurrectio, quę omnibus promissa
                        est, uenisset. Et responsum Domini accepit: <q>Ego sum resurrectio et uita.
                            Qui credit in me, etiam si mortuus fuerit, uiuet. Et omnis, qui uiuit et
                            credit in me, non morietur in ęternum. </q>Qui credit ergo, uiuet.
                        Incredulus autem, <pb n="3-551"/> quanuis et ipse resurget et uiuet, inter
                        mortuos tamen, non inter uiuentes deputabitur. Atque, ut apertius intelligas
                        neminem non resurrecturum, Ioannes in Apocalypsi ait: <q>Et dedit mare
                            mortuos suos, qui in eo erant, et mors et infernus dederunt mortuos
                            suos, qui in ipsis erant, et iudicatum est de singulis secundum opera
                            ipsorum</q>. Paulus quoque apostolus, per quem Christus locutus est:<q>
                            Mysterium </q>— inquit — <q>uobis dico: omnes quidem resurgemus, sed non
                            omnes immutabimur... Oportet enim corruptibile hoc induere
                            incorruptionem, et mortale hoc induere immortalitatem. </q>Possem
                        arugmentis niti, quibus eam rem non esse factu impossibilem atque etiam
                        fieri debere probarem, si plus apud me argumenta ualerent quam sanctarum
                        autoritas Scripturarum et si nostri nunc propositi esset incredulis fidem
                        suadere et non magis credentes ad uirtutem exhortari, apud quos nihil est,
                        quod Deus ęternus facere non possit; quippe qui in cęlo et in terra omnia,
                        quęcunque uoluit, fecit, qui dicit, et facta sunt, mandauit, et creata sunt,
                        denique, per quem omnia facta sunt et sine quo factum est nihil. Nos itaque,
                        qui catholicam ueritatem plena fide sequimur, sic resurrectionem futuram
                        mente agitemus, ut prius nobis resurgere a uitiis curę sit. Male illam
                        expectat, qui hanc, quę prior esse debet, non peregerit. <q>Beatus </q>autem
                            <q>et sanctus </q>— ut Ioannes in Apocalypsi ait — <q>qui habet partem
                            in resurrectione prima; in eo secunda mors non habet potestatem.
                        </q>Tales enim cum suis corporibus de limo terrę sese ad sonitum tubę
                        cęlestis errigentes atque in altum sublati obuiam ibunt Christo et in parte
                        dextera, hoc est, in beatitudine, in qua nihil est sinistrum, collocabuntur.
                        Scriptum quippe est: <q>Et mittet Dominus angelos suos cum tuba et uoce
                            magna, et congregabunt electos eius a quatuor uentis, a summis cęlorum
                            usque ad terminos eorum; </q>hoc est, omnes, qui ubicunque erunt, ad se
                        conuocari iubebit. Quod Propheta etiam pręuidens ait: <q>Deus deorum,
                            Dominus, locutus est, et uocauit terram a solis ortu usque ad occasum.
                            Ex Syon species decoris eius. Deus manifeste ueniet, Deus noster, et non
                            silebit. </q>Postea infert: <q>Et annunciabunt cęli iustitiam eius,
                            quoniam Deus iudex est.</q>
               </p>
            </div>
            <pb n="3-552"/>
            <div type="caput" n="7">
               <head>Caput VII / DE DOMINI DESCENSV AD IVDICANDVM VIVOS ET MORTVOS</head>
               <p>Descendens igitur Maiestatis dominus cum angelis suis et cum omnibus sanctis
                        suis, conspicuus in aera stabit supra Hierusalem, ut inde homines iudicet,
                        ubi pro hominibus pati uoluit. Sed supra illam partem imminebit, unde,
                        postquam a mortuis resurrexit, sublatus est in cęlum, ut locus ille, a quo
                        olim deuicta morte triumphans cęlum petiit, rursum e cęlo aduenientis
                        gloriam testetur. Quod futurum Zacharias prophetauit dicens: <q>Et stabunt
                            pedes eius die illa super montem Oliuarum, qui est contra Hierusalem ad
                            orientem. </q>Et tunc sedebunt sedes in iudicio, hoc est, patriarchę,
                        prophetę, sacerdotes, apostoli, discipuli, martyres, confessores, uirgines,
                        uiduę, coniugatę, sancti sanctęque omnes. Tunc implebitur illud: <q>Qui
                            reliquistis omnia et secuti estis me, cum Filius hominis ad iudicandum
                            uenerit, sedebitis et uos super sedes duodecim, iudicantes duodecim
                            tribus Israhel. </q>Inde est, quod Paulus ad Corinthios scribens ait:
                            <q>An nescitis </q>— inquit — <q>quoniam sancti de hoc mundo
                            iudicabunt... Nescitis, quoniam angelos iudicabimus? Quanto magis
                            secularia!</q>Hinc iam multo terribiliora, quam quę hactenus dicta sunt,
                        subsequentur, et supra quam quis dicendo exprimere possit horrenda, et
                        signa, et iudicia, et angustię, et dolores. Iam primum, sicut Zacharias ait:
                            <q>Scindetur mons Oliuarum ex media parte sui ad orientem et ad
                            occidentem. </q>Mons iste ideo, ut equidem reor, supererit reliquorum
                        conflagrationi, quo magis terreat scissus, quam teruisset consumptus. Quid
                        autem innuet scissura tam horribilis et uehemens nisi discretionem illorum
                        statim futuram, qui iudicandi erunt. <q>Et <pb n="3-553"/> ueniet </q>—
                        inquit — <q>Dominus, Deus meus omnesque sancti cum eo. Et erit in die illa:
                            non lux, sed frigus et gelu. </q>Non enim erit illis lux, quos iam
                        ęternę noctis timor occupabit, in quibus charitatis flamma refrixit et
                        amoris diuini ardor malicię gelu extinctus est. Heu, quam miseri, quam
                        infelices, quos ista sors manet, qui se in terra residere conspicient, cum
                        alii in aera ferentur; qui se iam ad sinistram compelli cernent et alios
                        constitui ad dexteram; qui se carne liuida, lurida, nigra et quasi sanie
                        taboque confecta uestitos animaduertent et alios pulchra elegantique et iam
                        beatitudinis fulgore luculenta atque splendenti, et illos quidem angelorum
                        cęlestium copulari, se uero cum apostaticis spiritibus, quibus in uita
                        mortali magis quam Deo obtemperabant, ad inferna trudi, ad gehennam mitti,
                        nullo tempore, nullis seculis, nullo unquam die inde egressuros. Cęterum,
                        antequam eo compellantur, tremebundi et eiulantes et plangentes consistent
                        coram illo tanti horroris tantęque maiestatis tribunali. Quod olim admirans
                        Daniel ait: <q>Aspiciebam, donec throni positi sunt, et Antiquus dierum
                            sedit, </q>id est, Christus Deo Patri coęternus. <q>Vestimentum eius
                            candidum quasi nix, et capilli capitis eius quasi lana munda; thronus
                            eius flammę ignis, rotę eius ignis accensus. Fluuius igneus rapidusque
                            egrediebatur a facie eius. Milia milium ministrabant ei, et decies
                            centena milia assistebant ei. Iudicium sedit, et libri aperti sunt.
                        </q>Explicabuntur igitur libri prędestinationis pręscientięque diuinę, et
                        Dominus iudicabit orbem terrę in ęquitate et populos in ueritate sua. Iustum
                        et impium iudicabit Dominus, ipso per Ezechielem dicente: <q>Ecce ego iudico
                            inter pecus et pecus, arietum et hircorum. </q>Quemadmodum enim
                            <q>pastor — </q>ut in Euangelio dicitur — <q>segregat oues ab hędis,
                        </q>ita separabuntur iusti ab iniustis. Et hi quidem ad sinistram raptim
                        cogentur, quia opera illorum sinistra sunt; illi uero ad dexteram concedent,
                        quia semper dexteritas quędam atque agilitas ad bene beateque uiuendum in
                        ipsis effulsit. </p>
               <p>Locus uero iudicandorum, ad quem congregabuntur, uallis Iosaphat assignatur,
                        dicente Domino per Iohelem: <q>Congregabo omnes gentes et deducam eas in
                            uallem <pb n="3-554"/> Iosaphat, et disceptabo cum eis ibi. </q>Et
                        iterum: <q>Consurgant et ascendant gentes in uallem Iosaphat, quia ibi
                            sedebo, ut iudicem omnes gentes in circuitu. </q>Sed quoniam uallis
                        illius angustię non ita multorum hominum capaces sunt, credimus alios in
                        ualle, alios circa uallem confluxuros atque ideo in ea omnes congregandos
                        dici, quia super omnes inde Iudicii sententia proferetur. At uero, antequam
                        proferetur, antequam — sicut Amos ait — <q>reuelabitur quasi aqua iudicium
                            et iustitia quasi torrens fortis, </q>peccatores interim illam
                        pręstolantes intra se grauissime conflictabuntur, clamabunt, ora lachrymis
                        rigabunt, pugnis pectora plangent, quia deliquerunt ei, a quo iudicabuntur.
                        O, miserandum spectaculum et quidem uenia dignum, si tunc uenię locus esset,
                        cum Iudicii erit. Scriptum est autem: <q>Zelus et furor uiri, </q>id est,
                        Filii hominis, <q>non parcet in die uindictę nec acquiescet cuiusquam
                            precibus nec suscipiet pro redemptione dona plurima. </q>Sera enim nimis
                        est poenitentia, cum iam pro delictis paratur poena. Tunc flesse decuit, cum
                        uacabant iocis, tunc tristari operęprecium erat, cum irrefrenato animi
                        appetitu uoluptatibus indulgebant, cum denunciabatur eis: <q>Vę uobis, qui
                            nunc ridetis, quoniam flebitis! </q>Vę ergo illis, quibus nunc ueritatis
                        uerba pro ludibrio sunt, quoniam tunc, quam uera fuerint, damno
                        irrecuperabili experientur. <q>Visitabo super orbis mala — </q>inquit per
                        prophetam Dominus — <q>et contra impios iniquitatem eorum... Super hoc cęlum
                            turbabo, et mouebitur terra de loco suo propter indignationem Domini
                            exercituum et propter diem irę furoris eius. Et erit quasi damula
                            fugiens, et quasi ouis, et non erit, qui congreget. </q>Quam hoc
                        uehementer doleret, idem propheta ostendit dicens: <q>Propterea repleti sunt
                            lumbi mei dolore, et angustia possedit me sicut angustia parturientis.
                            Corrui, cum audirem, conturbatus sum, cum uiderem. Emarcuit cor meum;
                            tenebrę stupefecerunt me. </q>Et, si hic alieno malo, quod futurum
                        uidit, sic conturbatus est, quantus illos afficiet moeror, quibus tale malum
                        proprium aut peculiare erit? Meditabuntur fugam, sed idem ubique occurret
                        pauor nec fugiendo effugere poterunt nec latendo latere. Vnde in Hieremia
                        scriptum est: <pb n="3-555"/>
                  <q>Terror undique, ait Dominus. Non fugiat* uelox nec saluari se putet
                            fortis. </q>Denique temporis huius calamitatem designans Sophonias
                        propheta: <q>Iuxta est </q>— inquit — <q>dies Domini magnus, iuxta est et
                            uelox nimis. Vox diei Domini amara, tribulabitur ibi fortis. Dies irę
                            dies illa, dies tribulationis et angustię, dies calamitatis et miserię,
                            dies tenebrarum et caliginis, dies nebulę et turbinis, dies tubę et
                            clangoris super ciuitates munitas et super angulos excelsos, </q>hoc
                        est, super potentes et superbos. <q>Et tribulabo homines, et ambulabunt ut
                            cęci, quia Domino peccauerunt. </q>Neque enim nisi cęci sunt, qui Domino
                        peccant, quoniam, dum peccant, nec quantum boni amittant, uident nec,
                        quantum mali comparent, perspiciunt. Talibus per Malachiam comminatur
                        Dominus dicens: <q>Ecce accedam ad uos in iudicio, et ero testis uelox
                            maleficis et adulteris et periuris et qui calumniantur mercedem
                            mercenarii et humiliant uiduas et pupillos et opprimunt peregrinum nec
                            timuerunt me, dicit Dominus exercituum. Ego enim Dominus, et non mutor.
                        </q>Igitur, cum iam — ut in Psalmo dicitur — <q>aduocabit Dominus cęlum
                            desursum et terram discernere populum suum, </q>cum paterfamilias
                        peregre rediens exiget rationem a seruis de pecunia ipsis olim ad
                        negociandum tradita, cum etiam de omni uerbo ocioso ratio reddi iubebitur,
                        cum denique Dominus mittet angelos suos, et secernent malos de medio
                        iustorum, illos, qui a sinistris erunt, incredibilis, ut dictum est, timor
                        ac moeror exagitabit. Sed et eos, qui ad dexteram deducentur, spes metusque
                        inuicem solicitabunt, non tam poenam timentes quam, ne tanta gloria, quam in
                        Christo uident, indigni sint. Itaque et ipsi de se dubitabunt, donec illam
                        optatissimam pii erga se Iudicis uocem audient, quę continuo illis et metum
                        omnem abiget et perficiet spem. Audient enim: <q>Venite, benedicti Patris
                            mei, possidete paratum uobis regnum a constitutione mundi! </q>O, uox
                        omni melle dulcior, omni cibo suauior, omni auro et omni lapide precioso
                        desyderabilior, omni terreno regno felicior, uox perpetui gaudii, immensę
                        lętitię cęlestis <ref target="#d3e10354"/>
                  <note xml:id="d3e10354" ana="editor" resp="BG">*corr. ex <q>fugiet</q>
                  </note>
                  <pb n="3-556"/> iocunditatis, uox omnia superans desyderia, omni uoto maior,
                        omni spe plenior! <q>Venite, benedicti Patris mei, possidete regnum!
                        </q>Vere benedicti et beati, quibus contigerit, ut sic euocentur. Quibus
                        autem operibus tam benigne euocari tamque feliciter benedici ac tanto potiri
                        regno meruerint, declarat dicens: <q>Esuriui enim, et dedistis mihi
                            manducare; sitiui, et dedistis mihi bibere; hospes eram, et collegistis
                            me; nudus, et operuistis me; infirmus, et uisitastis me; in carcere
                            eram, et uenistis ad me. </q>Tum iustis admirantibus tantę
                        remunerationis magnitudinem ac simul quęrentibus, quando ea, quę commemorata
                        sunt, ei pręstiterint, respondebit: <q>Amen dico uobis, quandiu fecistis uni
                            de his fratribus meis minimis, mihi fecistis. </q>Christo igitur
                        pręstatur, quicquid pauperi Christiano impenditur. Non est contemnendus
                        etiam minimus pauper fidelis, quia frater Domini nostri est. Non est in
                        necessitate deserendus, ne in illo deseratur Christus. Omni ope, qua
                        indiguerit, subleuandus est, cum inęo subleuando tantum lucri sit, quantum
                        ęstimatio non capit humana. Comparantur agri, ędificantur uillę,
                        construuntur urbes, ut inde annui reditus capiantur cumulenturque diuitię;
                        alii negociantur, alii manibus laborant, alii militant, alii nauigant atque
                        alii aliis artibus indulgent, ut pecuniam acquirant. Vis tu omnibus iis
                        minus fatigari et plus acquirere? Opera exerce pietatis! Modicum est, quo
                        pauper indiget, sed immensum est, quod largienti compensatur.</p>
            </div>
            <pb n="3-557"/>
            <div type="caput" n="8">
               <head>Caput VIII / DE SENTENTIA CHRISTI ADVERSVS IMPIOS</head>
               <p>Didicisti pię miserationis pręmium. Disce nunc eorum, qui miseris misereri
                        negligunt, supplicium! <q>Tunc </q>— inquit — <q>dicet et iis, qui a
                            sinistris erunt: Discedite a me, maledicti, in ignem ęternum, qui
                            paratus est diabolo et angelis eius!</q>Tam plena est indignationis et
                        irę et erumnarum uox ista quam illa superior benignitatis ac munificentię.
                        Vtrunque infinitum, utrunque immensum, et quod illa obtulit et quod hęc
                        inflixit. De utraque in Ecclesiastico prędictum est: <q>Benedictio illius
                            quasi fluuius inundabit, et quomodo cataclysmus aridum inebriauit, sic
                            ira ipsius gentes, quę non exquisierunt eum, hereditabit. </q>Causam
                        autem subdens, cur sic eos damnauerit, ait: <q>Esuriui enim, et non dedistis
                            mihi manducare; sitiui, et non dedistis mihi potum ; hospes eram, et non
                            collegistis me; nudus, et non operuistis me; infirmus et in carcere, et
                            non uisitastis me. </q>Quam ergo melior nunc eorum conditio, qui
                        cunctarum oppressi sunt onere calamitatum, quam illorum, qui rerum copia
                        abundant et nihil impertiunt indigenti. Non ob paupertatem in iudicio
                        damnabimur, sed ob impietatem. O, infelices diuites, qui diuitiis uti
                        nesciunt! O, felices, qui sciunt! Nesciunt profecto illis uti, qui, cum
                        regnum cęlorum illas dilargiendo lucrari possint, auare retinendo cum illis
                        pariter arsuri sunt. <q>Discedite — </q>inquit — <q>a me, maledicti!
                        </q>Quid infelicius quam a Christo discedere? <q>Discedite in ignem ęternum!
                        </q>Quid miserius quam nullum finem poenę sperare? <q>Discedite in ignem
                            paratum diabolo ! </q>Quid horribilius quam cum diabolo et a diabolo
                        semper cruciari? Si grauitatem damnationis huius iugiter pensabimus, nihil
                        tam graue est, quod pro ea uitanda non lubenti animo <pb n="3-558"/>
                        perferemus. Sed interim quidam sinistri gregis et ipsi perditę pecudes non
                        ad se damnationem pertinere arbitrabuntur, eo quod aliquando egenis opem
                        tulerint, licet ipsi in popinis ganeisque uersati sint atque etiam contra
                        unum elemosinę bonum, quod quandoque exercuerunt, plurima perpetrarint mala.
                        At longe aliter illis, quam putabunt, eueniet. Postquam enim pius Dominus
                        eos, qui uiscera pietatis non habuerunt, condemnauerit, continuo reliquorum
                        criminum cognitionem suis committet assessoribus, ut illud, quod per Esaiam
                        prędictum est, impleatur: <q>Brachia mea populos iudicabunt. </q>Itaque
                        apostoli ac prophetę aduersum cęteros peccatores sententiam dicent.</p>
            </div>
            <div type="caput" n="9">
               <head>Caput IX / DE SENTENTIA APOSTOLORVM ADVERSVS PECCATORES</head>
               <p>Primus igitur omnium ipse apostolorum princeps Petrus in illos insurgens
                        exclamabit et dicet: <q>Nouit Deus pios de tentatione erripere, iniquos uero
                            in diem<ref target="#d3e10409"/>
                     <note xml:id="d3e10409" ana="editor" resp="BG">*corr. ex <q>die</q>
                     </note> Iudicii reseruare cruciandos.
                        </q>Deinde ad Simonem magum conuersus, omnes in eo simoniacos execrabitur
                        dicens: <q>Pecunia tua tecum sit in perditionem, quoniam donum Dei
                            existimasti <pb n="3-559"/> pecunia possideri ! </q>Post illum Iacobus
                        Zebedei eos, qui intemperanter sine delectu uerba effutiunt siue turpia siue
                        uana, nimię loquacitatis damnabit dicens: <q>Siquis putat se religiosum, non
                            refrenans linguam suam, huius uana est religio. </q>Arguet etiam illos,
                        qui inter se odio dissident simultatibusque decertant. <q>Vbi — </q>inquiet
                        — <q>zelus et contentio, ibi inconstantia et omne opus prauum. </q>Et contra
                        proximorum diffamatores dicet: <q>Qui detrahit fratri aut qui iudicat
                            fratrem suum, Legi detrahit et iudicat Legem. </q>Postremo iis, qui
                        felicitatem suam in cumulandis opibus ponunt, insultabit ac dicet: <q>Agite
                            nunc, diuites, plorate ululantes in miseriis uestris, quę aduenient
                            uobis. Diuitię uestrę putrefactę sunt, et uestimenta uestra a tineis
                            comesta sunt. Aurum et argentum uestrum ęruginauit, et ęrugo eorum in
                            testimonium uobis erit, et manducabit carnes uestras sicut ignis.
                            Thesaurizastis uobis iram in nouissimis diebus. Ecce merces operariorum,
                            qui messuerunt regiones uestras, quę fraudata est a uobis, clamat, et
                            clamor eorum in aures Domini Sabaoth introiuit. Epulati estis super
                            terram, et in luxuriis enutristis corda uestra, in die occisionis.
                                Addixistis<ref target="#d3e10431"/>
                     <note xml:id="d3e10431" ana="editor" resp="BG">*corr. ex <q>Adduxistis</q>
                     </note> et occidistis
                            iustum, et non restitit uobis. </q>Ad hęc, ut illum etiam, qui uel unum
                        tantum ex mandatis Dei pręuaricatus fuerit, morte dignum ostendat, inquiet:
                            <q>Quicunque totam Legem seruauerit, offendit autem in uno, factus est
                            omnium reus. </q>Ioannes deinde, frater eius, de peccatoribus deffiniet
                        in hęc uerba: <q>Qui facit peccatum, ex diabolo est, quoniam ab initio
                            diabolus peccat... Omnis, qui non est iustus, non est ex Deo, et qui non
                            diligit fratrem suum... Omnis, qui odit fratrem suum, homi ci da est. Et
                            scitis, quia omnis homicida non habet uitam ęternam in se manentem.
                        </q>Idem eos, qui terrenis inuoluti diuina negligunt, damnabit dicens:
                            <q>Vę, vę, vę habitantibus in terra ! </q>Et illos, qui nimis delicate
                        uixerunt: <q>Quantum — </q>inquiet — <q>glorificauit se et in deliciis fuit,
                            tantum date illi tormentum et luctum! </q>Tum de multis unam proferens
                        sententiam dicet: <q>Timidis autem, et <pb n="3-560"/> incredulis, et
                            execratis, </q>(<add>et</add>)<ref target="#d3e10455"/>
                  <note xml:id="d3e10455" ana="editor" resp="BG">*add.</note>
                  <q>homicidis, et fornicatoribus, et ueneficis, et idolatris, et omnibus
                            mendacibus pars illorum erit in stagno ardenti igne et sulphure, quod
                            est mors secunda. </q>Mox etiam quasi indignabundus exclamabit: <q>Foris
                            canes, et uenefici, et homicidę, et idolis seruientes, et omnis, qui
                            amat et facit mendacium. </q>Tunc et ipse gentium doctor Paulus, quos
                        olim docendo corrigere nequiuit, increpando damnabit et dicet: <q>An
                            nescitis, quia iniqui regnum Dei non possidebunt? Nolite errare: neque
                            fornicarii, neque idolis seruientes, neque adulteri, neque molles, neque
                            masculorum concubitores, neque fures, neque auari, neque ebriosi, neque
                            maledici, neque rapaces regnum Dei possidebunt. </q>Et in eos, qui sibi
                        sapientes uidentur, contestabitur atque affirmabit, quod sapientia huius
                        mundi stultitia sit apud Deum. Et in eos quoque, qui sermonis magis quam
                        morum elegantię student: <q>Non in sermone est regnum Dei — </q>inquiet —
                            <q>sed in uirtute. </q>Ac ne ignorantes excusari posse sperent, qui
                        necessaria ad salutem discere contempserunt, dicet: <q>Siquis ignorat,
                            ignorabitur. </q>Pręterea aduersus impudicos impurosque et cupidos hunc
                        in modum sententiam promulgabit: <q>Omnis fornicator, aut immundus, aut
                            auarus, quod est idolorum seruitus, non habet hęreditatem in regno
                            Christi et Dei. </q>Et iterum: <q>Fornicatores </q>— inquiet — <q>et
                            adulteros iudicabit, </q>id est damnabit, <q>Deus. </q>Et rursum:
                            <q>Caro et sanguis regnum Dei possidere non possunt; neque corruptio
                            incoruptelam possidebit. </q>Quod alibi distinguens atque exponens ait:
                            <q>Manifesta sunt autem opera carnis, quę sunt: fornicatio, immunditia,
                            impudicicia, luxuria, idolorum seruitus, ueneficia, inimicicię,
                            contentiones, emulationes, irę, rixę, dissensiones, sectę, inuidię,
                            homicidia, ebrietates, comessationes et his<ref target="#d3e10484"/>
                     <note xml:id="d3e10484" ana="editor" resp="BG">*corr. ex
                            <q>iis</q>
                     </note> similia. Quę prędico uobis, sicut predixi, quoniam,
                            qui talia agunt, regnum Dei non consequentur. </q>Idem de illis, qui
                        suorum uel sibi commissorum saluti nihil aut parum <pb n="3-561"/>
                        prospiciunt, deffiniet dicens: <q>Siquis autem suorum, et maxime
                            domesticorum curam non habet, fidem negauit et est infideli deterior .
                        </q>Infidelitatis ergo arguentur episcopi et Ecclesię pręsides, qui magis
                        seipsos quam gregem suum pascunt, et lupum uenientem uidentes, dimissis
                        ouibus, fugiunt. Arguentur principes, qui sibi subiectos minus recte
                        gubernant. Arguentur patres matresque familias et omnes, qui eorum, quibus
                        pręsunt, saluti atque utilitati consulere negligunt. Post hęc idem apostolus
                        aduersus perfidos Iudeos excutiens uestimenta sua dicet: <q>Sanguis uester
                            super caput uestrum; mundus ego ex hoc ad gentes uadam, </q>ut scilicet
                        Iudeis ob incredulitatis pertinaciam ad ęternas tenebras relegatis ipsos
                        gentiles conuersos et credentes in cęlestia recipiat tabernacula.</p>
            </div>
            <div type="caput" n="10">
               <head>Caput X / DE SENTENTIA PROPHETARVM ADVERSVM INIQVOS</head>
               <p>Post apostolos sancti prophetę iudicabunt. Dauid de Psalmis suis proferet
                        sententias contra impostores: <q>Ad nihilum deductus est in conspectu eius
                            malignus. </q>Contra amicicię simulatores: <q>Qui loquuntur pacem cum
                            proximo suo, mala autem in cordibus eorum, da illis secundum opera eorum
                            et secundum nequitiam adinuentionum ipsorum. </q>Contra detractores:
                            <q>Erubescant impii et deducantur in infernum. <pb n="3-562"/> Muta
                            fiant labia dolosa, quę loquuntur aduersus iustum iniquitatem, in
                            superbia et (<add>in</add>)* abusione.</q> Contra homicidas et raptores: <q>Gladium
                            euaginauerunt peccatores, intenderunt arcum suum, ut deiiciant**
                            pauperem et inopem, ut trucident rectos corde. Gladius eorum intret in
                                <sic>carda</sic> ipsorum et arcus eorum confringatur. </q>Contra
                        eos, qui honores ambiunt, cum honoribus indigni sint: <q>Vidi impium
                            superexaltatum et eleuatum sicut cedros Libani. Transiui, et ecce non
                            erat; et quęsiui eum, et non est inuentus locus eius. </q>Et iterum:
                            <q>Homo, cum in honore esset, non intellexit. Comparatus est iumentis
                            insipientibus, et similis factus est illis. Hęc uia illorum scandalum
                            ipsis, et postea in ore suo complacebunt. Sicut oues in inferno positi
                            sunt; mors depascet eos. </q>Contra malignos delatores: <q>Quid
                            gloriaris in malicia, qui potens es in iniquitate? Tota die iniustitiam
                            cogitauit lingua tua; sicut nouacula acuta fecisti dolum. Dilexisti
                            maliciam super benignitatem, iniquitatem magis quam loqui ęquitatem.
                            Dilexisti omnia uerba pręcipitationis, lingua dolosa. Propterea Deus
                            destruet te in finem; euellet te et emigrabit de tabernaculo tuo et
                            radicem tuam de terra uiuentium. </q>Contra superbos: <q>Exalta te, qui
                            iudicas terram; redde retributionem superbis! </q>Et iterum:
                            <q>Increpasti superbos; maledicti, qui declinant a mandatis tuis!
                        </q>Contra Ecclesię persecutores: <q>Confundantur et conuertantur retrorsum
                            omnes, qui oderunt Syon. Fiant sicut foenum tectorum, quod, priusquam
                            euellatur, exaruit. De quo non implebit manum suam, qui metet, et sinum
                            suum, qui manipulos colliget. </q>Deinde aduersus omnes, qui, cum</p>
               <p>uitiorum morbo laborarent, poenitentię remedium contempsere, clamabit et
                        dicet: <q>Longe a peccatoribus salus, quia iustificationes tuas non
                            exquisierunt. </q>Et rursum: <q>Caput circuitus eorum, labor labiorum
                            ipsorum operiet eos. Cadent super eos carbones; in ignem deiicient eos;
                            in miseriis non subsistent. </q>Postremo dicet: <q>Conuertantur
                            peccatores <ref target="#d3e10543"/>
                     <note xml:id="d3e10543" ana="editor" resp="BG">*add.</note>
                     <ref target="#d3e10546"/>
                     <note xml:id="d3e10546" ana="editor" resp="BG">*corr. ex <q>decipiant</q>
                     </note>
                     <pb n="3-563"/> in infernum, omnes gentes, quę obliuiscuntur Deum.
                        </q>Iob quoque, uir iustus et timens Deum, impios et malos damnabit et
                        execrabitur dicens: <q>Quoties lucerna impiorum extinguetur, et superueniet
                            eis inundatio, et dolores diuidet furoris sui? Erunt sicut paleę ante
                            faciem uenti et sicut fauilla, quam turbo dispergit... In diem furoris
                            seruatur malus, et ad diem furoris ducetur.</q>
               </p>
               <p>Salomon, et ipse aliquando peccator, sed per poenitentiam iustificatus,
                        arguet peccatores de inconstantia eorum, qui ad omnem fortunę flatum
                        circumaguntur, et dicet: <q>Auersio paruulorum interficiet eos, et
                            prosperitas stultorum perdet eos. </q>De impiis: <q>Impii </q>— inquiet
                        — <q>de terra perdentur, et qui inique agunt, auferentur ex ea. </q>De iis,
                        qui ocio tempus terunt, quod exercendę uirtuti impendere deberent, dicet:
                            <q>Vsquequo, piger, dormies? Quando surges e somno tuo? Paululum
                            dormies, paululum dormitabis, paululum conseres manus tuas, ut dormias.
                            Et ueniet tibi quasi uiator egestas et pauperies quasi uir armatus.
                        </q>Et ad improbos conuersus inquiet: <q>Sex sunt, quę odit Dominus, et
                            septimum detestatur anima eius: oculos sublimes, linguam mendacem, manus
                            effundentes innoxium sanguinem, cor machinans cogitationes pessimas,
                            pedes ueloces ad currendum in malum, proferentem mendacia testem
                            fallacem et eum, qui seminat inter fratres discordias. </q>Iterum
                        aduersus mendaces proclamabit: <q>Abominatio est Domino labia mendacia.
                        </q>Et rursum: <q>Testis falsus non erit impunitus, et qui mendacia
                            loquitur, non effugiet. </q>Illis quoque, qui in iocos risusque plus
                        ęquo effusi sunt, ita denunciabit: <q>Risus dolore miscebitur, et extrema
                            gaudii luctus occupat. </q>Et, quoniam occultę cogitationes
                        examinabuntur, dicet: <q>Abominatio Domini cogitationes malę. </q>In eos
                        uero, qui tergiuersantes obliquato iudicio recti tramitem deserunt, sic
                        decernet: <q>Et qui iustificat impium, et qui condemnat iustum, abominabilis
                            est uterque apud Deum. </q>Et illos, quibus institutio spiritalis
                        ludibrio esse solet, damnabit dicens: <q>Parata sunt derisoribus iudicia, et
                            mallei percutientes stultorum corporibus. </q>Et illos, qui parentes
                        probro lacerant: <q>Qui maledicit patri suo et matri, extinguetur lumen eius
                            in mediis <pb n="3-564"/> tenebris. </q>Rursum alibi: <q>Oculum, qui
                            subsannat patrem, et qui despicit partum matris suę, effodiant<ref>*</ref> eum
                            corui de torrentibus et comedant eum filii aquilę! Et </q>de his, qui ad
                        hereses declinant, inquiet: <q>Vir, qui errauerit a<ref>**</ref> uia doctrinę, in coetu
                            Gigantum commorabitur. </q>De illis quoque, qui de usura, furto, rapina
                        aut aliquo turpi lucro elemosinas offerunt, dicet: <q>Hostię impiorum
                            abominabiles, quę offeruntur ex scelere. </q>Superborum etiam
                        arrogantiam contundens dicet: <q>Per tria mouetur terra et quartum, quod non
                            potest sustinere: per seruum, cum regnauerit; per stultum, cum saturatus
                            fuerit cibo; (<add>et</add>)<ref target="#d3e10604"/>
                     <note xml:id="d3e10604" ana="editor" resp="BG">***om.</note>
                        per odiosam mulierem, cum in matrimonium fuerit assumpta, et per
                            ancillam, cum fuerit hęres dominę suę . </q>Post hęc impiis maledicet:
                            <q>Non sit bonum impio nec prolongentur dies eius, sed quasi
                            (<add>in</add>)<ref target="#d3e10612"/>
                     <note xml:id="d3e10612" ana="editor" resp="BG">****om.</note>
                        umbra transeant, qui non timent faciem Domini. </q>
               </p>
               <p> Post Salomonem consurget Esaias propheta, et eorum primum spem irritam
                        faciet, qui, cum in proximos impii et immisericordes sint, in iis duntaxat,
                        quę Deo offerunt, confidunt. <q>Audite — </q>inquiet — <q>uerbum Domini,
                            principes Sodomorum... Cum extenderitis manus uestras, auertam oculos
                            meos a uobis, et cum multiplicaueritis orationem, non exaudiam. Manus
                            enim uestrę sanguine plenę sunt. </q>Ad iudices uero, qui pecuniam
                        pluris quam iustitiam faciunt, dicet: <q>Principes tui infideles, socii
                            furum; omnes diligunt munera, sequuntur retributiones, pupillo non
                            iudicant, et causa uiduę non ingreditur ad illos. Propter hoc, ait
                            Dominus, Deus exercituum, fortis Israhel : En ego consolabor super
                            hostibus meis, et uindicabor de inimicis meis. </q>Deinde aduersus
                        mulieres, quę plus operę ponunt in corporis decore quam in pudicicię cultu,
                        uociferabitur et dicet: <q>Pro eo, quod eleuatę sunt filię Syon, et
                            ambulauerunt extento collo, et nictibus oculorum ibant, et plaudebant,
                            et ambulabant <ref target="#d3e10627"/>
                     <note xml:id="d3e10627" ana="editor" resp="BG">*corr. ex <q>suffodiant</q>
                     </note>
                     <ref target="#d3e10632"/>
                     <note xml:id="d3e10632" ana="editor" resp="BG">**corr. ex <q>in</q>
                     </note>
                     <pb n="3-565"/> pedibus suis, et composito gradu incedebant, decaluabit
                            Dominus uerticem filiarum Syon, et Dominus crinem earum nudabit. In die
                            illa auferet Dominus ornamentum cal cia mentorum, et lunulas, et
                            torques, et monilia, et armillas, et mytras, et discriminalia, et
                            periscelidas, * et murenulas, et olfactoriola, et inaures, et anulos, et
                            gemmas in fronte pendentes, et mutatoria, et paliola, et linteamina, et
                            acus, et specula, et syndones, et uittas, et teristra. Et erit pro suaui
                            odore foetor, et pro zona funiculus, et pro crispanti crine caluitium,
                            et pro fascia pectorali cilicium. </q>In illos quoque, quos luxuria
                        uoluptasque corrumpit, exclamabit dicens: <q>Vę, qui consurgitis mane ad
                            ebrietatem sectandam et potandum usque ad uesperam, ut uino ęstuetis!
                            Cythara, et lyra, et tympanum, et tibia, et uinum in conuiuiis uestris;
                            et opus Domini non respicitis nec opera manuum eius consyderatis. </q>De
                        tyrannis autem, qui iniustis exactionibus plebem uexant, inquiet: <q>Vę, qui
                            condunt leges iniquas, et scribentes iniustitiam scipserunt, ut
                            opprimerent in iudicio pauperes et uim facerent causę humilium populi
                            mei, ut essent uiduę preda eorum et pupillos diriperent! Quid facietis
                            in die uisitationis et calamitatis de longe uenientis? Ad cuius
                            confugietis auxilium? Et ubi relinquetis gloriam uestram, ne incuruemini
                            sub uinculo et cum interfectis cadatis? De </q>superbis dicet:
                            <q>Dominus exercituum cogitauit hoc, ut detraheret superbiam omnis
                            glorię et ad ignominiam deduceret uniuersos inclytos terrę. </q>Notabit
                        etiam illos, qui aliena ui occupant et contemptui proximos habent. Vę —
                        inquiet — <q>qui predaris! Nonne et ipse predaberis? Et qui spernis, nonne
                            et ipse sperneris. Cum consummaueris depredationem, depredaberis; cum
                            fatigatus desieris contemnere, contemneris. </q>Tum etiam in
                        mathematicos, qui ex syderum motu futura temere iudicant, sic sententiam
                        dicet: <q>Augures cęli, qui contemplabuntur sydera et supputabunt menses, ut
                            ex eis annunciarent futura, ecce facti sunt quasi stipula, ignis
                            combussit eos. Non liberabunt animam suam de manu flammę .</q>
               
               <ref target="#d3e10653"/>
               <note xml:id="d3e10653" ana="editor" resp="BG">*corr. ex <q>perichelides</q>
               </note></p>
               <pb n="3-566"/>
               <p>Post hunc sequetur Hieremias, et pro contione exurgens declamabit contra
                        obstinatos dicens: <q>Confregerunt iugum, ruperunt uincula; </q>quia
                        scilicet nec iugum Legis nec uincula Euangelii ferre uoluerunt. <q>Iccirco
                            percussit eos leo de sylua, lupus ad uesperam uastauit eos, pardus
                            uigilans super ciuitates eorum, </q>hoc est, propterea uitiis corrupti
                        sunt percussitque eos leonis superbia, uastauit lupi auaritia, excitauit
                        pardi leuitas. Vel aliter: percussit eos diabolus fortis ut leo, rapax ut
                        lupus et multarum fraudum maculis distinctus ut pardus. Deinde in eos, qui
                        cibo potuque repleti in libidinem turpiter effunduntur, sub persona Domini
                        indignabitur et dicet: <q>Saturaui eos, et mechati sunt, et in domo
                            meretricis luxuriabantur. Equi amatores in foeminas et emissarii facti
                            sunt; unusquisque ad uxorem proximi sui hinniebat. Nunquid super his non
                            uisitabo, dicit Dominus, et in gente tali non ulciscetur anima mea?
                        </q>Et aduersus iniquos iudices respiciens uociferabitur: <q>Causam uiduę
                            non iudicauerunt, causam pupilli non direxerunt et iudicium pauperum non
                            iudicauerunt. Nunquid super his non uisitabo, dicit Dominus, aut super
                            gentem huiuscemodi non ulciscetur anima mea? </q>Et incredulos Iudeos
                        manu ostentans: <q>Hęc est gens — </q>inquiet — <q>quę non audiuit uocem
                            Domini, Dei sui, nec recepit disciplinam. Periit fides, et ablata est de
                            ore eorum. </q>De adulantium uero malignitate dicet: <q>Sagitta
                            uulnerans lingua eorum, dolum locuta est. In ore suo pacem cum amico suo
                            loquitur, et occulte ponit ei insidias. Nunquid super his non uisitabo,
                            dicit Dominus, aut in gente huiuscemodi non ulciscetur anima mea?
                        </q>Illos quoque deuouebit, qui contempta Dei ope totam spem in hominum
                        auxilio collocant: <q>Maledictus homo, qui confidit in homine, et ponit
                            carnem brachium suum, et a Domino recedit cor eius. Erit enim quasi
                            myricę in deserto et non uidebit, cum uenerit bonum, sed habitabit in
                            siccitate in deserto, in terra salsuginis et inhabitabili. </q>Et
                        iterum: <q>Domine — </q>inquiet — <q>omnes, qui te derelinquunt,
                            confundentur; recedentes a te in terra scribentur, quoniam dereliquerunt
                            uenam aquarum uiuentium, Dominum. </q>Illos etiam in damnationem mittet,
                        qui per dolum alienis damnis ditari <pb n="3-567"/> student: <q>Vę, qui
                            ędificat domum suam in iniustitia, et coenacula sua non in iudicio;
                            amicum suum opprimet frustra, et mercedem </q>(<add>eius</add>)<ref target="#d3e10690"/>
                  <note xml:id="d3e10690" ana="editor" resp="BG">*add.</note>
                  <q>non reddet ei, qui dicit: Aedificabo mihi domum latam et coenacula
                            spaciosa; qui aperit sibi fenestras et facit laquearia cedrina pingitque
                            synopside. </q>De prępositis autem Ecclesię, qui minus gnauiter suo
                        funguntur officio, dicet: <q>Hęc dicit Dominus, Deus Israhel, ad pastores,
                            qui pascunt populum meum: Vos dispersistis gregem meum, et eiecistis
                            eos, et non uisitastis eos. Ecce ego uisitabo super uos maliciam
                            studiorum uestrorum, ait Dominus. </q>Et hypocritas execrabitur dicens:
                            <q>Maledictus, qui facit opus Domini fraudulenter! </q>Ad superbos
                        inquiet: <q>Ecce ego ad te, superbe! Dicit Dominus, Deus exercituum, quia
                            uenit dies tuus, tempus uisitationis tuę. Et cadet superbus, et corruet,
                            et non erit, qui suscitet eum. Et succendam ignem in urbibus eius, et
                            deuorabit omnia in circuitu eius. </q>Voluptariis etiam insultabit
                        dicens: <q>Qui uescebantur uoluptuose, interierunt in uiis; qui nutriebantur
                            in croceis, amplexati sunt stercora.</q>
               </p>
               <p>Exurget et Baruch propheta contra diuites auaros et dicet: <q>Vbi sunt
                            principes gentium, et qui dominantur super bestias, quę sunt super
                            terram? Qui in auibus cęli ludunt, qui argentum thesaurizant et aurum,
                            in quo confidunt homines, et non est finis acquisitionis eorum; qui
                            argentum fabricant, et soliciti sunt, nec est inuentio
                                operum<ref target="#d3e10709"/>
                     <note xml:id="d3e10709" ana="editor" resp="BG">**corr. ex <q>opum</q>
                     </note> illorum ? Exterminati
                            sunt, et ad inferos descenderunt, et alii loco eorum successerunt.
                        </q>In eosdem et Ezechiel propheta succlamabit dicens: <q>Argentum eorum
                                foras<ref target="#d3e10717"/>
                     <note xml:id="d3e10717" ana="editor" resp="BG">***corr. ex <q>foris</q>
                     </note> proiicietur, et aurum eo
                            rum in sterquilinium erit; argentum eorum et aurum eorum non ualebit
                            liberare eos in die furoris Domini. </q>Idem aduersus diuinos et ariolos
                        loquetur dicens: <q>Hęc dicit Dominus Deus: Vę prophetis insipientibus, qui
                            sequuntur spiritum suum, et nihil uident! Quia locuti estis uana et
                            uidistis mendacium. Ideo ecce ego ad uos, ait Dominus <pb n="3-568"/>
                            Deus. Et erit manus mea super prophetas, qui uident uana et diuinant
                            mendacium. In concilio populi mei non erunt, et in scriptura domus
                            Israhel non scribentur, nec in terram Israhel ingredientur. Et scietis,
                            quia ego Dominus Deus. </q>Tum quoque ad pontifices episcoposque
                        conuersus, qui relicta Ecclesię gubernandę cura in uoluptatibus et deliciis
                        contabuerunt, dicet: <q>Hęc dicit Dominus </q>(<add>Deus</add>)<ref target="#d3e10733"/>
                  <note xml:id="d3e10733" ana="editor" resp="BG">*add.</note>:
                            <q>Vę pastoribus Israhel, qui pascebant <corr>semetipsos</corr>! Nonne greges a
                            pastoribus pascuntur? Lac comedebatis, et lanis operiebamini, et quod
                            crassum erat, occidebatis; gregem autem meum non pascebatis. Quod
                            infirmum fuit, non consolidastis, et quod ęgrotum, non sanastis, quod
                            confractum, non alligastis, et (<add>quod</add>)<ref target="#d3e10742"/>
                     <note xml:id="d3e10742" ana="editor" resp="BG">**add.</note>
                        abiectum, non reduxistis, et quod perierat, non quęsistis, sed cum
                            austeritate imperabatis eis et cum potentia.</q>
               </p>
               <p>Post illum Osee propheta sacerdotes illos, qui sibi necessaria discere
                        neglexerunt, cęci cęcos in foueam ducentes, arguet in persona Domini et
                        abominabitur dicens: <q>Quia tu scientiam repulisti, repellam te, ne
                            sacerdotio fungaris mihi. </q>Sed aliorum quoque ignorantiam accusans
                        dicet: <q>Populus non intelligens uapulabit. </q>Assentatores etiam, qui
                        arrogantię fomitem subdere cordibus principum eos efferendo solent,
                        reprehendet et increpabit et dicet: <q>In malicia sua lętificauerunt regem,
                            et in mendaciis suis principes. Omnes adulterantes quasi clibanus
                            succensus a coquente. </q>Auaris quoque et cupidis exprobrabit: <q>Aurum
                            suum — </q>inquiet — <q>et argentum suum fecerunt sibi idola, ut
                            interirent. </q>Et quoniam hinc decedentes nihil ex his ferre secum
                        possunt, dicet: <q>Desyderabile argentum eorum urtica hę reditabit, lappa in
                            tabernaculis eorum. Cum uenerunt dies uisitationis, uenerunt dies
                            retributionis. </q>Hunc sequetur Iohel propheta, et helluones
                        meribibulosque arguens inquiet: <q>Expergiscimini, ebrii! Flete et ululate
                            omnes, qui bibitis uinum in dulcedine, quoniam periit<ref target="#d3e10764"/>
                     <note xml:id="d3e10764" ana="editor" resp="BG">***corr. ex
                                    <q>perit</q>
                     </note> ab ore uestro. </q>Et de <pb n="3-569"/>
                        iis, qui in carnis lasciuia longo usu obsorduerant, dicet: <q>Computruerunt
                            iumenta in stercore suo. </q>In eosdem et Amos propheta clamabit dicens:
                            <q>Audite uerbum hoc, uaccę pingues... quę calumniam facitis egenis et
                            confringitis pauperes, quę dicitis dominis uestris: Afferte, et bibemus.
                            Iurauit Dominus in sancto suo, quia ecce dies uenient super uos, et
                            leuabunt uos in contis, et reliquias uestras in ollis feruentibus.
                        </q>Deinde pręsides Ecclesię qui luxuriosę uitę exemplo etiam eos perdunt,
                        quibus pręsunt, damnabit inquiens: <q>Vę uobis, qui opulenti estis in Syon,
                            et confiditis in monte Samarię, optimates, capita populorum,
                            ingredientes pompatice domum Israhel! Qui separati estis in diem malum,
                            appropinquatis solio Israhel; qui dormitis in lectis eburneis, et
                            lasciuitis in stratis uestris; qui comeditis agnum de grege et uitulos
                            de medio armenti; qui canitis ad uocem psalterii. </q>Postremo ad
                        frumentarios, qui horrea obturant, ut ingruente fame annonam carius uendant,
                        contestabitur et dicet: <q>Audite hoc, qui conteritis pauperem et deficere
                            facitis egenos terrę dicentes: Quando transibit mensis, et uenumdabimus
                            merces; et sabbatum, et aperiemus frumentum, ut imminuamus mensuram et
                            augeamus siclum et supponamus stateras dolosas, ut possideamus in
                            argento egenos et pauperes pro calciamentis et quisquilias frumenti
                            uendamus. </q>Inde Micheas quoque propheta auaritiam multorum
                        detestabitur ita illis denuncians: <q>Vę, qui cogitatis inutile et operamini
                            malum in cubilibus uestris! In luce matutina faciunt illud, quoniam
                            contra Dominum est manus eorum. Et concupierunt agros, et uiolenter
                            tulerunt; et rapuerunt domos; et calumniabantur uirum et domum eius,
                            uirum et hęreditatem eius. Iccirco hęc dicit Dominus: Ecce ego cogito
                            super familiam istam malum, unde non auferetis* corda uestra et non
                            ambulabitis superbi, quoniam tempus pessimum est. </q>Tunc etiam Abacuch
                        propheta in raptores, in auaros, in sanguinolentos fraudulentosque
                        exclamabit dicens: <q>Vę ei, qui multiplicat non sua! Vsquequo et aggrauat
                            contra se densum lutum? Nunquid <ref target="#d3e10785"/>
                     <note xml:id="d3e10785" ana="editor" resp="BG">*corr. ex <q>auferatis</q>
                     </note>
                     <pb n="3-570"/> non repente consurgent, qui mordeant te, et
                            suscitabuntur lacerantes te, et eris in rapinam eis? Vę, qui congregat
                            auaritiam malam domui suę, ut sit in excelso nidus eius, et liberari se
                            putat de manu mali! Vę, qui ędificat ciuitatem in sanguinibus, et
                            pręparat urbem in iniquitate! Vę, qui potum dat amico suo mittens fel
                            suum et inebrians, ut aspiciat nuditatem eius!</q>
               </p>
               <p>Sophonias propheta sub persona Domini aduersus malos principes, et hereticos,
                        et superbos, et malignos, et molles proferet sententiam dicens: <q>Visitabo
                            super principes, et super filios regis, et super omnes, qui induti sunt
                            ueste peregrina, </q>id est, qui alieno dogmate se imbuerunt. <q>Et
                            uisitabo super omnem, qui arroganter ingreditur super limen in die illa,
                            qui complent domum Domini, Dei sui, iniquitate et dolo... Et uisitabo
                            super uiros defixos in fecibus suis. </q>Ac, nequis opibus redimi se
                        posse speret, inquiet: <q>Argentum eorum et aurum eorum non poterit liberare
                            eos in die irę Domini. </q>Postremo loco Malachias propheta in persona
                        Christi peccatoribus minabitur ac dicet: <q>Et accedam ad uos in iudicio, et
                            ero testis uelox maleficis, et adulteris, et periuris, et qui
                            calumniantur mercedem mercenarii et humiliant uiduas et pupillos et
                            opprimunt peregrinum nec timuerunt me, dicit Dominus exercituum. Ego
                            enim Dominus, et non mutor.</q>
               </p>
               <p>Ac fortasse ridebit aliquis hanc nostram de sanctorum iudicio assertionem.
                        Et: »Qui scis — dicet — quod sancti ita die illo iudicaturi sunt?« Cui
                        respondebimus: <q>Cum eos iampridem ita iudicasse constet, haud aliter postea
                        quoque iudicaturos.</q>* Quoniam, qui spiritu Dei aguntur, sibiipsis contrarii
                        esse non possunt. Itaque tales illorum sententię in die Iudicii erunt,
                        quales et ante fuisse Scripturarum ueritas testatur.</p>
               <pb n="3-571"/>
            </div>
            <div type="caput" n="11">
               <head>Caput XI / DE DAMNATORVM AD INFERNA ABDVCTIONE</head>
               <p>Cum igitur tot sanctorum accusationibus conuicti fuerint infelices illi, quos
                        non ante scelerum suorum poenituit quam cum poenitere nihil profuit, quid
                        agent, quo se uertent? Nulla erit reliqua cauillatio, nullum argumentum,
                        nullum effugium. Videbunt supra se Deum iratum, infra se ignem paratum,
                        circa se terribiles demones grauiter infrendentes et iam ad teterrima illa
                        inferni loca cum furore urgentes, compellentes, trahentes. Qui clamor,
                        qualis planctus, quantus et quam flebilis ululatus inter illos audietur,
                        quam miserabile spectaculum illud erit, cum et pectora pugnis et ora
                        unguibus foedantes incedent! Laniabunt capillos, percutient foemora,
                        complodent palmas, compriment digitos, totis artubus,<ref target="#d3e10820"/>
                  <note xml:id="d3e10820" ana="editor" resp="BG">*corr. ex
                                <q>artibus</q>
                  </note> toto corpore contremiscent. Alii in terram
                        proni corruent, alii horrore attoniti rigebunt, alii limphatico pauore acti,
                        huc illuc ueluti amentes discurrent. Ora pallor, corda dolor, mentem stupor,
                        membra tremor langorque occupabunt atque interea incessabilis immugiet
                        gemitus, personabit planctus, obstrepet eiulantium nunquam moestior auditus
                        clamor. Et, ut Ioannes ait: <q>Quęrent mortem, et non inuenient eam; et
                            desyderabunt mori, et fugiet mors ab eis. </q>Quod si populus Israhel,
                        qui ad montem Synai, ut pręcepta Dei audiret, sanctificatus accesserat, eo
                        loquente adeo exterritus sit, ut statim inde pedem referentes Moysi
                        dicerent: <q>Loquere tu nobis, et audiemus, non loquatur nobis Dominus, ne
                            forte moriamur, </q>— quomodo ii, qui nihil in se sanctitudinis
                        habebunt, sed e diuerso multorum criminum conscii erunt, ferre <pb n="3-572"/> poterunt, non iam pręcipientis Dei uocem, sed iracundi clamantis clamorem
                        et in ignem ęternum abigentis? Adde illas omnium creaturarum accusationes,
                        omnium sanctorum execrationes, non quod sancti pietatem tunc relinquent, sed
                        quod Dei iustitię conformes erunt, hominibus quidem miserantes, sed Deo
                        obsequentes, quoniam misericors et iustus Dominus. Adde etiam demoniorum
                        insultantium et singula cuiusque facinora exprobrantium, diros rugitus
                        ingentesque minas. Quomodo deinde non etiam ob hoc supramodum confundentur,
                        quia iam nihil absconditum erit, quod non sciatur, nihil occultum, quod non
                        reueletur, dicente Apostolo: <q>Omnes autem nos manifestari oportet ante
                            tribunal Christi, ut referat unusquisque propria corporis, prout gessit,
                            siue bonum siue malum. </q>Et in Veteri instrumento de scelesto homine
                        scriptum est: <q>Reuelabunt cęli iniquitatem eius, et terra consurget
                            aduersus eum. </q>Et ad eundem per Naum prophetam dicitur: <q>Ecce ego
                            ad te, dicit Dominus, Deus exercituum ! Et reuelabo pudenda tua in facie
                            tua, et ostendam (<add>in</add>)<ref target="#d3e10840"/>
                     <note xml:id="d3e10840" ana="editor" resp="BG">*om.</note>
                        gentibus nuditatem tuam et regnis ignominiam tuam. </q>Quot ergo furta,
                        quot adulteria, quot ueneficia, homicidia, simulationes, perfidię,
                        proditiones, insidię, fraudes, quot pessimę cogitationes cęteraque mala, quę
                        ad illam usque diem nemo mortalium, nisi qui commisit, nouerat, tunc cunctis
                        in propatulo erunt, tam hominibus quam angelis! Et quem tam ignominiosę
                        manifestationis non uehementissime pudebit, ut uel ob hoc solum peccasse
                        nollet, ne toti mundo proditus erubescat? Itaque ante eos erubescentię quam
                        inferni flamma torquebit.</p>
               <p>Ad hęc etiam iustorum gloriam uidentes turbabuntur, stupebunt ac dicent:
                            <q>Hi sunt, quos habuimus aliquando in derisum et in similitudinem
                            improperii. Nos insensati, uitam illorum existimabamus insaniam et finem
                            illorum sine honore. Ecce quomodo computati sunt inter filios Dei, et
                            inter sanctos sors illorum est. </q>At nos, ubi decidimus? Quo perduxere
                        nos concupiscentię nostrę, delicię molles, lauta conuiuia, obscoenę
                        libidines, auarę opes, blandi sopores, ignaua ocia, ioci, risus, luxus,
                        luxuria, uoluptas? Illa <pb n="3-573"/> ocyssime desiere, et successit
                        nunquam desitura calamitas. Felices nobis uidebamur, et heu quam repente in
                        quantam collapsi sumus miseriam! Cur concepti fuimus? Aut cur conceptos non
                        est aborsa mater? Vel cur non statim natos aboleuit mors, uel adultos
                        oppressit ualitudo, uel angustiauit egestas, uel despoliauit et in
                        seruitutem captiuos abduxit hostis? Cur uis aliqua non afflixit, non
                        uexauit, ut aliam uitam, alios mores instituere nos cogeret quam eos, pro
                        quibus ista patimur? O, si mors in igne illo esset, ad quem compellimur,
                        quam libenter in eum irrueremus, ut sic consumptis fugere supplicia ęterna
                        liceret! Sed hoc omnino supra quam cogitari potest grauius est, quod semper
                        ardere cogemur et nunquam dabitur mori. Semper uiuemus, ut semper tormenta
                        patiamur. O, quam breui labore quam magnam potuimus adipisci beatitudinem!
                        Et ecce, pro quam modica delectatione momentaneisque deliciis in quam
                        immensas incidimus erumnas! In hęc et eiusmodi lamenta, qui damnati fuerint,
                        flebiliter concitabuntur.</p>
               <p>Inter hos autem et Iudei erunt, qui in errore infidelitatis pertinaces
                        obduratique periere. Videbunt crucem in salutem credentium refulgentem,
                        uidebunt ipsum, qui in illa crucifixus fuerat, ponentem inimicos suos
                        scabellum pedum suorum, et tunc demum credere incipient, cum credere nihil
                        proderit.</p>
               <p>Videbunt ipsum et gentiles et dicent: »Vbi sunt dii, quos coluimus? Ecce
                        Crucifixus, quem contempsimus, ipse est Deus. Ecce illi, quos eum
                        confitentes occidimus, nostri nunc iudices sunt. Cernebamus in illis
                        miracula, et putabamus maleficia. Illi pro ueritate moriendo uicerunt, nos
                        eos persequendo perimendoque defecimus. Et, quia mendacium secuti sumus,
                        merito nunc ad inferna relegamur, una cum ipsis fatuitatis nostrę diis
                        cruciandi.«</p>
               <p>Tunc et qui uarias hereses asserere conati sunt, lugentes ac semet inuicem
                        mutuis compellationibus mordentes dicent: »Ecce Arri, quem Patre minorem
                        affirmabas, in maiestate et potestate Patris uenit, ut se Patre ęqualem
                        probaret et te condemnaret erroris. Ecce, Cherinte, et <pb n="3-574"/>
                        Hebion, et Martion, et Paule Samosatane, et Photine, quem purum hominem
                        putabatis, supra omnes angelos et sanctos eminet et mundum sibi subditum
                        ipse iudicat! Nunquid homo tantum hic, et non etiam Deus? Nunquid non ideo
                        uenit, ut a uobis infidelitatis poenas exigeret? At tu, Manichee, et tu,
                        Valentine, ecce ille, quem non ex Virgine genitum, sed alter in phantasmate
                        apparuisse, alter e <sic>celo</sic>
                  <!-- Kraljevic2010-02-12T00:00:00 Ovdje je o s "repićem“, taj znak nemam pa sam naznačila ovako -->
                  <ref target="#d3e10865"/>
                  <note xml:id="d3e10865"/> corpus attulisse dixistis. Nunc eandem ipsam Virginem supra omnes
                        lutidam ac sublimem iuxta se ostentat et ueram matrem prę cęteris honorando
                        confitetur, ut uos tantę prauitatis arguat et in tenebras exteriores mittat.
                        Vos quoque, Manichee, Martion, Basilides, qui prophetas et Legem non
                        accepistis, ecce prophetę et Legis obseruatores una cum Euangelii
                        professoribus communi beatitudinis gloria illic collucent. Quoniam ipse
                        angularis lapis Christus parietem ad parietem iungens fecit utraque unum.
                        Merito igitur, quos ipsi olim diuidere conati estis, eorum nunc pari
                        concordique iudicio condemnamini. Et tu, Nouatiane, qui misericordię Dei
                        nimium diffidens negabas post baptisma peccantibus esse uenię locum, —
                        aspice, quam grandis numerus eorum cum Christo in aere sit, qui etiam post
                        baptismum lapsi per poenitentiam saluati sunt! Te uero tuus perdidit error,
                        etiamsi nihil aliud commisisses. Hinc et reliqui heresiarchę atque eorum
                        sectatores inter se uicissim lacessentes alii aliis proprium dogma
                        exprobrabunt: <q>Vę miseris nobis! Deprauauimus enim sensum Scripturarum,
                        peruertimus ueritatem, induximus errorem, ubi non erat error. Nunc gehenna
                        nos excipiet, non ut <corr>corrigat</corr>, sed ut puniat, et sicut hactenus animas
                        nostras, ita deinceps etiam corpora simul atque indesinenter exurat.</q> Sic et
                        unumquenque sua scelerum accusabit conscientia, et communis infelicitas ad
                        unam omnes compellet querelam. Insuper ipsi nequam spiritus foeda
                        terribilique facie obcursantes in illos exclamabunt: <q>Quid moram facitis?
                        Quid cunctamini uenire nobiscum? Nostri estis et a Deo reprobati, quoniam
                        nobis magis quam Deo paruistis.</q>* Ibunt ergo omnes maledicti in supplicium
                        ęternum, in poenas indicibiles et in multo acerbiores, quam ut uerbis
                        exprimi possit, cruciatus.</p>
            </div>
            <pb n="3-575"/>
            <div type="caput" n="12">
               <head>Caput XII / DE SANCTORVM CVM CHRISTO AD CAELVM ASCENSIONE</head>
               <p>Post <sic>heç</sic> sol et luna, quia amisso fulgore lugere damnatorum
                        calamitatem uidebantur, rursum ob lętitiam gaudiumque beatorum reparato
                        lumine multo clariores, quam unquam antea uisi sunt, apparebunt. Ac iuxta
                        illud Esaię uaticinium <q>erit lux lunę sicut lux solis, et lux solis erit
                            septempliciter, sicut lux septem dierum. </q>Eruntque noui cęli et noua
                        terra dicente apostolo: <q>Cęli ardentes soluentur, et elementa ignis ardore
                            tabescent. Nouos uero cęlos et nouam terram et promissa Domini
                            expectamus, in quibus iustitia habitat. </q>Vnde et Ioannes in
                        Apocalypsi: <q>Vidi — </q>inquit — cęlum <q>nouum et terram nouam. Primum
                            enim cęlum et prima terra abiit, et mare iam non est. </q>Interim omnes
                        sancti Christum ad cęlum comitantes, una cum angelicis choris glorificabunt
                        in hymnis et psalmis et canticis et uno ore omnes benedicent ei. Sicut per
                        Sophoniam Spiritus sanctus olim locutus est dicens: <q>Tunc reddam populis
                            labium electum, ut inuocent omnes nomen Domini et seruiant ei humero
                            uno. </q>Sicut etiam ipse per Esaiam ait: <q>Mihi curuabitur omne genu,
                            et iurabit omnis lingua. </q>Tunc enim etiam illi, qui damnati erunt,
                        confitebuntur Christum experti uirtutem potentiamque eius, qua sibi subiecit
                        omnia. <q>Et tunc adorabunt eum </q>— ut in Psalmo dicitur — <q>omnes reges,
                            o mn es gentes seruient ei. Et timebunt gentes nomen tuum, Domine, et
                            omnes reges terrę gloriam tuam. Tunc tu, Domine, implebis ruinas,
                        </q>ut, unde reprobi spiritus pręcipites corruerunt, ibi homines a te electi
                        tecum habitent et te ad dexteram Patris in magnificentia ęqualitatis
                        considentem semper uideant semperque laudent.</p>
               <pb n="3-576"/>
               <p>Hoc sane illud erit, quod Danieli quondam reuelatum credimus dicenti:
                            <q>Aspiciebam in uisione noctis, et ecce cum nubibus cęli quasi Filius
                            hominis ueniebat, et usque ad Antiquum dierum peruenit. Et in conspectu
                            eius obtulerunt eum. Et dedit ei potestatem, et honorem, et regnum. Et
                            omnes populi, tribus et linguę ipsi seruient. Potestas eius potestas
                            ęterna, quę non auferetur, et regnum eius, quod non corrumpetur. </q>Iam
                        enim omni prorsus demonum malignitate ad inferos cum impiis ablegata et in
                        abyssum detrusa, iam sanctorum omnium animis corporibusque beatificatis,
                        Christo uictori triumphus ęternus celebrabitur in cęlo, ut ipso regnante
                        regnent et ii, qui illum fide et confessione et opere in terra coluerunt,
                        eodem propheta dicente: <q>Et iudicium sedebit, ut auferatur potentia et
                            conteratur et dispereat usque in finem, </q>hoc, est, potentia principis
                        tenebrarum et eorum, qui illum secuti sunt. <q>Regnum autem et potestas et
                            magnitudo regni, quę est super omne cęlum, detur populo sanctorum
                            Altissimi; cuius regnum, regnum sempiternum est, et omnes reges seruient
                            ei et obedient. Et erit — </q>ut Zacharias inquit — <q>in die illa
                            Dominus unus, et erit nomen eius unum. </q>Omnes enim unum erant in Deo,
                        ideo et unus rex omnium erit Christus; et in Christo Pater, et Christus in
                        Patre, et cum utroque Spiritus sanctus. Humanitas diuinitasque pariter in
                        illo uidebitur, sicut scriptum est: <q>Et in lumine tuo uidebimus lumen.
                        </q>Inde iam gloria in excelsis Deo concinetur, neque in terra ut olim, sed
                        in cęlo pax hominibus bonę uoluntatis erit. Inde uoces illę magnę, quas
                        Ioannes in Apocalypsi audiuit, personabunt dicentes: <q>Factum est regnum
                            huius mundi, Domini nostri et Christi eius, et regnabit<ref target="#d3e10923"/>
                     <note xml:id="d3e10923" ana="editor" resp="BG">*corr. ex
                                    <q>regnabunt</q>
                     </note> in secula seculorum. Amen. </q>Et iterum
                        ait: <q>Et audiui quasi uocem turbę magnę, et sicut uocem aquarum multarum,
                            et sicut uocem tonitruorum magnorum dicentium: Alleluya; quoniam
                            regnauit Dominus, Deus noster omnipotens. Gaudeamus, et exultemus, et
                            demus gloriam ei, quia uenerunt nuptię Agni, et uxor eius pręparauit se,
                        </q>id est Ecclesia. <q>Et datum est <pb n="3-577"/> illi, ut cooperiat se
                            byssino splendenti et candido. Byssinum enim iustificationes sunt
                            sanctorum. Et dixit mihi: Scribe: Beati, qui ad coenam nuptiarum Agni
                            uocati sunt!</q>
               </p>
               <p> Hi quidem iam in tanta beatitudine se constitutos cernentes admirabuntur.
                        Fortasse quęrent, quibus operibus, quo labore, qua exercitatione tantam
                        percipere meruerint mercedem. Sed audient: <q>»Non ex operibus iustitię, quę
                            fecistis uos, sed secundum suam misericordiam piissimus Dominus saluos
                            uos fecit. </q>Neque enim condignę erant passiones seculi tanta ac tali
                        gloria, sed omnium bonorum largitor Deus, diues in omnibus, nouit dare magna
                        pro modicis, pro breuibus sempiterna. Modica sane imperata sunt, sed magna
                        promissa sunt. Hęc accepistis, quia illa obsequenter soliciteque implestis.
                        Credidistis in Deum; nunc perpetuo eius conspectu gaudete. Timuistis eum;
                        nunc in illo exultate. Dies festos ei sanctificastis; nunc festiuitate
                        nunquam finienda fruimini. Parentes prępositosque uestros digno honore
                        prosecuti estis; nunc a cęlesti Patre honorem accipite angelorum, et in
                        mansionibus, a quibus Lucifer cum satellitibus suis ob superbiam lapsi sunt,
                        uos pro humilitate uestra Domino fauente succedite. Dilexistis proximos
                        uestros; nunc amici Dei facti estis, et domestici, et filii. Pudiciciam,
                        castitatem, uirginitatem obseruastis; nunc incorruptionis immortalitatisque
                        lucem induimini. Ieiunastis ablato Sponso; nunc illo uobis reddito cęlestis
                        conuiuii indeficienti dulcedine saturamini. Flestis aliquando; nunc
                        consolamini. Preces obtulistis; nunc, quod precando petistis, accipite.
                        Vigilastis in nocte; nunc in die, qui noctem nescit, conquiescite. In uinea
                        Domini laborastis; nunc promissum uobis perfectę felicitatis denarium
                        sumite. Vicistis concupiscentias carnis; nunc in spiritu iubilate. Vicistis
                        mundum; nunc in Deo cum Christo triumphate. Nemo a uobis tollet gaudium
                        uestrum, nullus imminuet, casus, nullum finiet tempus. Sicut modo, ita et
                        semper, et in secula seculorum beati eritis in Deo, et in Domini Iesu, et
                        Spiritu sancto. Amen. </p>
               <pb n="3-578"/>
            </div>
            <div type="caput" n="13">
               <head>Caput XIII / DE DAMNATORVM POENA</head>
               <p>De istorum beatitudine paulo diffusius Deo adiuuante dicemus, si prius
                        illorum erumnam, quos proprium damnauit scelus, poenasque indagare pro
                        uirili parte conabimur. Quanto enim plenius ęternę perditionis
                        consyderabimus periculum, tanto ad uitandum cautiores ac solicitiores
                        efficiemur.</p>
               <p>Poenalem igitur locum damnatorum subterraneum esse credi par est, et eum
                        quidem, a quo maxime distat cęlum. Quantum enim peccando iniqui a iustitia
                        pietateque recesserunt, tantum et mansione a mansionibus sanctorum separari
                        congruum atque consentaneum uidetur. Sed neque nomen sedis infelicissimę in
                        eo discrepat, cum ab omnibus uocetur infernus. Quid autem aliud infernus
                        quam terrę centram, si cęlum hoc, quod terram quaqua uersum ambit, mundi
                        pars summa sit? Legimus pręterea Datan et Abiron et Chore, quia a Deo ob
                        delicta improbati sunt, uiuos terrę hiatu fuisse absorptos, ut uel hinc
                        constet sub terra esse tormentorum locum, non supra terram. Vnde et per
                        Ezechielem dictum est: <q>Descenderunt incircumcisi ad terram ultimam,
                        </q>hoc est, in uiscera terrę, ne scilicet cęlum, solem lunamque et reliqua
                        sydera uidere possint, qui, dum uiuerent, cęlestium contemplationi nunquam
                        uacauerunt. Ideo et in tenebras mitti dicuntur, quoniam illic nulla dies
                        est, nulla omnino lux, nisi quam fecerint flammę illę inextinguibiles, quę
                        sic fulgent, ut etiam fulgore ipso torqueant et excrucient. Cum enim sine
                        intermissione urant peccatorem, hoc insuper ei pręstant, ut etiam illos
                        inibi uri cernat, quos charissimos habuit, et duplicentur sibi poenę, dum
                        suas cumulat alienis, utque idem <pb n="3-579"/> conspectis terribilibus
                        demoniorum figuris ex pauoris magnitudine magnitudinem augeat supplicii. De
                        his postea. Nunc locum istum, quanuis sub terra sit, perscrutemur, ut,
                        qualis et quam tristis existat, saltem ex parte nosse possimus, et cum
                        nouerimus, cauere enitamur, ne illo concidamus, unde spes nulla reuertendi.</p>
               <p>In Esaia scriptum est: <q>Pręparata est ab heri Topheth; </q>ab heri, hoc
                        est, a principio; Topheth autem interpretatur gehenna pauoris uel ampla
                        poena uitę stultorum, ut per hoc intelligas et horrorem loci et immensitatem
                        poenarum. Deinde sequitur: <q>A rege pręparata, profunda et dilatata, </q>ut
                        scilicet capax esset multorum, quoniam multi sunt uocati, pauci uero electi,
                        si illorum, qui uocati sunt, numero comparentur. Idem propheta poenę quoque
                        genus indicat, dum subdit: <q>Nutrimenta eius ignis et ligna multa; flatus
                            Domini, </q>id est diuina iustitia, <q>sicut torrens sulphuris
                            succendens eam. </q>De hoc alibi idem ait: <q>Et conuertentur torrentes
                            eius in picem, et humus eius in sulphur. </q>In iis quidem partim
                        fomenta ignis apparent, partim grauitas foetoris. <q>Et erit </q>— inquit —
                            <q>terra eius in picem ardentem nocte et die; non extinguetur in
                            sempiternum, ascendet fumus eius a generatione in generationem,
                            desolabitur in secula seculorum. </q>Quomodo desolabitur in secula
                        seculorum, si res, quę desolantur, minui et deficere soleant et ad nihilum
                        redigi? Alia ergo conditio infernalis foueę erit, quę et ardendo desolabitur
                        et nunquam ardere desinet perpetuęque combustioni perpetuo sufficiet. Nec
                        ignis extingui nec ipsa consumi poterit. <q>Et non erit — </q>inquit —
                            <q>transiens per eam; </q>quia fortasse ignei torrentes illi uel ubique
                        aduersi et occursantes nequitię spiritus transitum denegabunt uel aliter:
                            <q>Non erit transitus, </q>ita ut inde exire possit, dicente propheta:
                            <q>Congregabuntur in congregatione unius fascis in lacum, et claudentur
                            ibi in carcere. </q>Carcer ergo nunquam aperiendus homines demonesque
                        pariter continebit inclusos, obstructo omni exitu portis ęreis uectibusque
                        ferreis ac seris sempiternis. Hinc igitur idem propheta ait: <q>Et
                            possidebunt eam onocrotalus et ericius, et ibis et coruus habitabunt in
                            ea. </q>Per hęc sane animalia, quę in Deuteronomio <pb n="3-580"/> inter
                        immunda censentur, homines peccatores designat flagitiorumque immunditia
                        pollutos. Postea infert: <q>Et erit cubile draconum, et pascua struthionum.
                            Et occurrent demonia, onocentaurus et pilosus clamabit alter ad alterum.
                            Ibi cubauit lamia et inuenit sibi requiem. Ibi habuit foueam ericius, et
                            nutriuit catulos, et circumfodit, et fouit in umbra eius. Illuc
                            congregati sunt milui, alter ad alterum. </q>Miluus quoque ex immundis
                        est. Draco uero diabolus est, ut in his etiam bestiarum uocabulis peccatores
                        et simul improbos spiritus intelligamus. Quod autem ait: <q>Inuenit sibi
                            requiem, </q>non requiem significat, qua finitur labor, quia ibi nulla
                        laboris quies est, sed quia sedes domiciliumque non mutatur. Semper enim in
                        tenebris, et in igne, et in foetore, et in tumultu, et in luctu, et in
                        omnibus miseriis poenisque permanebunt. Vnde concludens propheta dicit:
                            <q>Vsque in ęternum possidebunt eam; in generationem<ref target="#d3e10995"/>
                     <note xml:id="d3e10995" ana="editor" resp="BG">*corr. ex
                                    <q>generatione</q>
                     </note> et generationem habitabunt in ea.</q>
               </p>
               <p>Tale ergo erit damnatorum cum diabolo habitaculum, talis carcer. In quo
                        tenebrę, multo quidem illis tenebris, quibus in Aegypto pharao flagellatus
                        est, tristiores. In quo ignis, non sicut noster consumens est, sed longe
                        quam noster grauius exurens, ut, qui in illo torquentur, uehementiorem morte
                        dolorem sentiant et mori non possint. In quo picis et sulphuris assidue
                        bullientis intolerabilis foetor fumique omni nausea grauius olentis nunquam
                        desinens exalatio. In quo etiam omnia perturbans procellarum spiritus, iuxta
                        illud: <q>Ignis, sulphur et spiritus procellarum pars calicis eorum.
                        </q>Spiritus tamen, non qui ardores ignis refrigeret, sed magis flammarum
                        impulsu sęuire cogat; ueluti siquis in nemoroso monte unam tantum arbusculam
                        incendat, mox flamma uentis agitata totum montem comprehendit lateque omnem
                        occupat siluam. Aut, si magnis parua conferenda sunt: ueluti cum faber
                        alterno follium flatu prunas in unum coactas exuscitat, scintillę crepitant,
                        flamma furit, ustrina refulget et sub prunis positum ferrum concepto <pb n="3-581"/> calore candescit ęraque liquantur, sic procellarum illarum
                        irruente turbine concussum infernale incendium flammarum ingentes globos
                        anhellanti uapore difflabit. O diram loci faciem, o sortem omnibus seculi
                        huius erumnis, omni calamitate, omni exilio, omni tormento, omni morbo magis
                        expauescendam; non solum quia ęterna sit, sed etiam quia cunctis uitę huius,
                        si in unum conferantur, malis acerbior sit. Sicut enim beatorum gloria
                        uerbis explicari nequit, sic nec damnatorum poena. Tantum in hac mali est,
                        quantum in illa boni, quoniam inter se opposita sunt ut dies et nox, lux et
                        tenebrę, uita et mors. Id quidem manifestius parebit, si etiam illud, quod
                        superius propositum a nobis fuit, paulo plenius consyderabimus, quod
                        scilicet ignis iste in tenebris micans non solum calore cruciet, uerum etiam
                        fulgore ipso. Tantum quippe inter fumidas nubes lucis ostentat, ut miseri
                        nihil oculis haurire possint, nisi quod uisum aut terrore affligat aut
                        dolore. Vident igitur pręter horribilem inferni situm formidabiles demones
                        in diuersas portentorum facies ex industria identidem se transmutantes, ut
                        ipsa quoque deformitate conturbent eos, quos persequuntur immanitate.
                        Videbunt, inquam, et uidendo contremiscent, serpentem illum antiquum,
                        colubrum tortuosum, Mammonam iniquum, Sathanam dolosum, Asmodeum cruentum,
                        Belial peruersum, Belzebub, demoniorum principem. Videbunt et illos beluinos
                        ferosque spiritus, quos Esaias propheta bestias, dracones, struthiones,
                        pilosos, ululas, syrenas appellat. Videbunt Beemoth illum immanem, cuius —
                        ut in Iob legitur — <q>Fortitudo in lumbis et uirtus in umbilico uentris,
                            qui stringit caudam quasi cedrum et absorbet flumina et depascitur
                            montium foenum. </q>Videbunt parem illi, uel eo etiam uastiorem,
                        Leuiathan, <q>cuius per dentium gyrum formido, cuius corpus quasi scuta
                            fusilia, compactum squamis se prementibus, cuius sternutatio splendor
                            ignis, oculi et palpebrę diluculi, de cuius ore procedunt lampades et de
                            naribus fumus, cuius halitus prunas ardere facit et in cuius collo
                            moratur fortitudo, et in cuius faciem pręcedit egestas, qui feruescere
                            facit quasi ollam profundum maris. </q>
                  <pb n="3-582"/> Denique, de quo dicitur: <q>Non est super terram potestas,
                            quę comparetur ei, qui factus est, ut nullum timeret. Omne sublime
                            uidet, et ipse est rex super omnes filios superbię . </q>Nemo me
                        poetarum commenta loqui putet; de ueritatis fonte haurimus, quę dicimus. Ibi
                        ista leguntur, ubi nefas est credere quicquam inesse fabulosum aut
                        mendaciter confictum, sed uel mysterio adumbratum uel ita, ut res habet,
                        positum.</p>
               <p>Videbunt ergo et fabrum illum, de quo per Esaiam ait Dominus: <q>Ecce ego
                            creaui fabrum sufflantem in igne prunas et pro ferentem uas in opus
                            suum, et ego creaui interfectorem ad disperdendum. </q>De quibus Naum
                        propheta loquitur dicens: <q>Clypeus fortium eius ignitus, uiri exercitus in
                            coccineis... aspectus eorum quasi lampades, quasi fulgura discurrentia.
                        </q>Et quorum sęuitiam Abacuch admirans ait: <q>Omnes ad predam uenient,
                            facies eorum uentus urens; et congregabit quasi harenam captiuitatem. Et
                            ipse de regibus triumphabit, et tyranni ridiculi eius erunt... Totum in
                            hamo subleuauit, traxit illud in sagena sua... et semper interficere
                            gentes non cessat. </q>Aderunt ibi et ferę bestię a Daniele quondam
                        uisę: leęna expandens alas, ursus dentibus infrendens, ut comedat carnes
                        plurimas; pardus quoque cum quatuor alis et totidem capitibus; alia etiam
                        bestia dentes ferreos habens magnos et ungues ferreos, comedens atque
                        comminuens et reliqua pedibus conculcans; et alia, quę propheta se
                        conspexisse commemorat, supra modum monstrosa atque horrenda. Aderit et
                        ille, qui de cęlo cecidit in terram, cui data est clauis putei abyssi. De
                        quo puteo — ut in Apocalypsi scriptum est — <q>ascendit fumus sicut fumus
                            fornacis magnę . Et de puteo — </q>inquit — <q>exierunt locustę in
                            terram, </q>id est, demoniorum agmina in eos, qui terrena bona
                        beatitudinem putant. <q>Et data est illis potestas, sicut habent potestatem
                            scorpiones terrę, et pręceptum est illis, ne lęderent foenum terrę,
                        </q>id est, humiles, <q>neque omne uiride, </q>in quo scilicet fidei, spei
                        et charitatis uiget succus, <q>neque omnem arborem, </q>hoc est, eum, qui a
                        terra sese errigens cęlestia contemplatur et bonorum operum fructu
                        exhuberat. Sequitur: <q>Nisi homines, qui non <pb n="3-583"/> habent signum
                            Dei in frontibus suis. </q>Electos enim et sanctos et fideles offendere
                        nequeunt, sed illos duntaxat, qui, licet labiis Deum honorent, corda tamen
                        procul ab eo auersa gerunt. Quibus dicturus est: <q>Nescio uos. Discedite a
                            me omnes, qui operati estis iniquitatem. </q>Attendendum autem, quales
                        locustę istę, quam terribiles. <q>Et similitudines locustarum — </q>inquit —
                            <q>similes equis paratis in pręlium; super capita earum<ref target="#d3e11050"/>
                     <note xml:id="d3e11050" ana="editor" resp="BG">*corr.
                                    ex<q> eorum</q>
                     </note> tanquam coronę similes auro, et facies
                                earum<ref target="#d3e11055"/>
                     <note xml:id="d3e11055" ana="editor" resp="BG">**corr. ex<q> eorum</q>
                     </note> sicut facies hominum. Et
                            habebant capillos sicut capillos mulierum, et dentes earum sicut dentes
                            leonum erant; et habebant loricas sicut loricas ferreas, et uox alarum
                            earum sicut uox curruum equorum multorum currentium in bellum; et
                            habebant caudas similes scorpionum, et aculei erant in caudis earum.
                        </q>Pręterea: <q>Vidi </q>— inquit — <q>equos in uisione; et qui sedebant
                            super eos, habebant loricas igneas, et hyacinthinas, et sulphureas; et
                            capita equorum erant tanquam capita leonum; et de eorum procedit ignis,
                            et fumus, et sulphur. </q>Porro: <q>Caudę — </q>inquit — <q>eorum
                            similes serpentibus, habentes capita, et in his nocent. </q>Aliam quoque
                            <q>bestiam uidit ascendentem de mari, habentem capita septem et cornua
                            decem, et super cornua decem diademata, et super capita eius nomina
                            blasphemię. Et bestia, quam uidi </q>— inquit — <q>similis erat pardo,
                            et pedes eius sicut pedes ursi, et os eius sicut os leonis. </q>Ac ne
                        plura huiuscemodi prosequi longum sit, flamma illa ad hoc tantum lucebit, ut
                        hęc uel his similia monstra obiiciat obtutibus impiorum. Etsi enim ista, quę
                        a Ioanne uel prophetis relata sunt, ad allegoricos sensus referri soleant,
                        nihil tamen obstat, quin ipsi impurissimi spiritus in hasce formas (uel
                        potius deformitates) uertere sese et possint et uelint, ut homines, quibus
                        semper infensi sunt, et formidine ipsa uexent, antequam uerberibus cędant.
                        Quod si sanctissimis uiris quandoque tales apparuere, quomodo non apparebunt
                        damnatis? Et, si illis iniuriam inferre ausi sunt, quibus nocere Christo
                        protegente non poterant, quanto magis eos infestabunt, <pb n="3-584"/> in
                        quos iam sęuiendi ius accipient? Iob iustum Sathan, humani generis inimicus,
                        impetrata in eum potestate, opibus exuit, liberis orbauit, seruis priuauit,
                        hulcere percussit. Insuper quosdam, qui calamitatibus eius insultarent,
                        concitauit. Idem beatos apostolos ueluti triticum cribrare expetiuit.
                        Paulum, uas electum, colaphizauit. Antonium, Alexandrium abbatem, fustibus
                        commitigando tantum non exanimem reliquit. Machario bipennem manu uibrans
                        hostiliter minatus est. Hilarionem uariarum portentis uocum terrere agressus
                        est et eiusdem orantis dorso insiliens latera calcibus, ceruicem flagello
                        uerberare non timuit. Et eis parcet, qui sibi traditi erunt, quos igneis
                        uinctos catenis trahet secum in abyssum? Sed et ipse in igne cruciabitur.
                        Dolore ergo stimulatus, acrius ad inferendam homini iniuriam insurget.</p>
               <p>Diximus de terrore, qui damnatis per lucem gehennalis ignis incutietur;
                        dicamus nunc de dolore. Sicuti enim monstrosas demonum species in lumine
                        illo atro caliginosoque concernendo formidabunt, ita eorum supplicia, quos
                        in uita charos habuerunt, intuendo magis tristabuntur. Frater fratri
                        commiserebitur, filiis parentes, parentibus filii, amicis amici. Dumque
                        inuicem quilibet nunc suo, nunc alieno malo dolent, duplicabitur omnibus
                        grauitas moeroris. Hinc sane diues ille sepultus in inferno multum de
                        fratribus, quos superstites reliquerat solicitus, mitti ad eos Lazarum
                        precabatur, ut ab ipso admoniti cauerent eo deuenire, ubi illorum afflictio
                        suę poenę additamentum foret. Audiuimus quosdam in furto deprehensos, cum
                        coram iudice constituti crimen negarent, patienter tormenta tulisse. Vbi
                        autem et filios in quęstionem adductos conspexissent, eorum ferre supplicium
                        nequiuisse atque continuo furtum confessos. Et, si necem ipsi subire
                        maluerunt quam liberis fidiculas intendi uidere, quali quantaque premerentur
                        tristitię acerbitate, si una secum in inferno illos ardere uidissent, et
                        flebiliter exclamare et ab iis, qui ope indigent, opem implorare? Puto, et
                        ipsi exclamassent obsecrantes, ut tota in se uerterentur incendia et illis
                        leuaretur poena. Aut si id effici non liceret, ut saltem procul ab <pb n="3-585"/> eis, ubi etiam grauioribus atterendi suppliciis essent,
                        secedere sibi permitteretur, tantum ne illos, quos genuissent, uri
                        aspicerent, gemere audirent, affligi angique sentirent. Denique in imo
                        infernalis baratri flendo demergi ac defigi pręoptassent et, ut hunc unum
                        effugerent, omnes alios dolores non ita graues credidissent. Ad augendam
                        ergo reorum anxietudinem atque erumnam ignis iste, sicuti diximus, non modo
                        torrebit, sed etiam splendoris aliquid diffundet, illarum duntaxat rerum
                        uidendarum copiam suppeditans, quę spectantibus multo plus afferent molestię
                        quam si etiam ipsas tenebrę caliginosiores occuluissent. Et de hoc hactenus.
                        Nunc patientium poenas, utrum diuersę sint, perpendamus.</p>
               <p>Diuersas esse nulli dubium est, nisi cui forte libuerit Stoicorum more uitia
                        omnia paria esse deffinire, ut pares etiam poenę uitiorum sint. Quę quidem
                        sententia toto catholicę ueritatis theatro exploditur et exibilatur. In Lege
                        quippe ueteri sacerdos eos, qui leprę morbum contraxerint, consyderare
                        iubetur ac diiudicare, alba an nigra an ruffa sit. Diuersa autem leprę
                        genera diuersitatem significant peccatorum. Lex etiam illum, qui infamauerit
                        uxorem, uerberibus afficiendum decernit. Qui uero alienam stuprauerit,
                        lapidibus obruendum iubet. Inęqualis poena inęqualitatem criminis indicat.
                        Iccirco de iis quoque, qui uerberandi sunt, mandatur, ut pro mensura peccati
                        fiat et plagarum modus et plures plagę irrogentur ei, cuius grauior fuerit
                        culpa. Sed nequis differentiam hanc in pręsenti uita, non in futura haberi
                        cauillari possit, in Sapientię libro scriptum est: <q>Iudicium durissimum in
                            eos, qui pręsunt, fiet, et potentes potenter tormenta patientur, et
                            fortioribus fortior instat cruciatio. </q>Cur ita, nisi quia in eodem
                        quoque genere peccati magis delinquit is, qui dignitate pręcellit? Ad hęc
                        etiam in Euangelio perspicua est criminum et animaduersionum discretio.
                            <q>Omnis — </q>inquit — <q>qui irascitur fratri suo, reus erit iudicio.
                            Qui autem dixerit fratri suo racha, reus erit concilio. Qui autem
                            dixerit »fatue«, reus erit gehennę ignis. </q>Frustra nimirum fieret
                        isthęc diuisio, si nulla esset uitiorum diuersitas et si alia leuius, alia
                        grauius <pb n="3-586"/> non punirentur. Aut si diuersa non sunt, cur, qui
                        uerbum dixerit contra Filium hominis, remittetur ei, qui autem dixerit
                        contra Spiritum sanctum, non remittetur ei, neque in hoc seculo neque in
                        futuro? Quare illo nequam spiritu cum septem aliis nequioribus se —
                        differens enim etiam spirituum nequitia est — reuertente ad eum, a quo
                        exierat, fiunt nouissima hominis illius peiora prioribus? Quamobrem seruus,
                        qui cognouit uoluntatem domini sui et non se pręparauit et non fecit
                        secundum uoluntatem eius, uapulabit multis, qui autem non cognouit et fecit
                        digna plagis, uapulabit paucis? Quomodo deniquę Iudę pęccatum maius dicitur
                        Pilati peccato dicente ad Pilatum Domino: <q>Non haberes potestatem aduersum
                            me ullam, nisi tibi datum est desuper. Propterea, qui me tradidit tibi,
                            maius peccatum habet. </q>Quod autem aliud alio leuius sit minusque noxę
                        habeat, Ioannes apostolus declarat dicens: <q>Qui scit fratrem suum peccare
                            peccatum non ad mortem, petat, et dabitur ei uita peccanti non ad
                            mortem. Est peccatum ad mortem, non pro illo dico, ut roget quis.
                        </q>Grandis distantia: alteri peccanti uita orando impetratur, pro altero,
                        qui in morte est, ne orare quidem permittitur. Igitur, sicuti distincta sunt
                        delictorum genera, ita et delinquentium supplicia distincta sunt.</p>
               <p>Est gehenna et caminus ignis inextinguibilis, est uermis et tinea immortalis,
                        sunt tenebrę alię exteriores, alię interiores, est profundum et puteus
                        abyssi, sunt glareę Cocyti, est sicut calor, ita et frigus, iuxta illud:
                            <q>Ad nimium calorem transiet ab aquis niuium. </q>Sunt spiritus creati
                        ad uindictam, sunt pix, sulphur, grando, sitis, fames, mors, scorpii,
                        serpentes, est romphea uindicans in exterminium impios, est absynthium et
                        aqua fellis, est turbo indignationis Domini et tempestas erumpens et irruens
                        super capita iniustorum. Est et, de quo superius dictum est, procellarum
                        spiritus, qui flammas non sinit quiescere neque prunas consopiri aut cinere
                        obduci. Sunt denique omnia mala et nihil prorsus boni, et hoc unum omnium
                        pessimum: nulla unquam neque minuendę neque finiendę tantę acerbitatis
                        expectatio. Quam rem quidam admirantes quęsiere, qua <pb n="3-587"/> ratione
                        iustum esset, quod criminibus, quę tam breui temporis spacio perpetrantur —
                        breuis enim est uita mortalium super terram — poena constituatur ęterna.
                        Quibus responsum est hoc non tantum diuinę uerum etiam humanę conuenire
                        seueritati atque censurę, ut scelera quędam, licet horę unius uel puncti
                        momento commissa fuerint, plurimorum annorum mulctentur exilio, diuturniore
                        carcere castigentur, longioribus discutiantur tormentis, quoniam non tam
                        tempus in peccando spectatur quam pondus. Peccat, qui uno ictu homicidium
                        peragit, peccat, qui tota die uerba blaterat ociosa et absque intermissione
                        garrit atque argutatur. Et cum uterque peccet alterque multum temporis,
                        alter parum in peccando conterat, homicidium tamen poena interdum longiore
                        punitur, inconsulta uero loquacitas ne breui quidem coercetur. Deinde,
                        tametsi ad delinquendum non multum temporis pręscriptum sit, animus tamen
                        illius, quem nunquam delictorum poenitet, qui nunquam male agere cessat,
                        tendit in infinitum. Et, ut Gregorius inquit, uellent iniqui semper uiuere,
                        ut semper possint peccare. Ideo iuste quidem flagello plectuntur sempiterno.
                        Pręterea, ut appareat, qualis quantusque sit, qui offensus est, oportet, ut
                        offensor ipse et grauissime et diutissime, id est, sine fine puniatur. Huc
                        accedit, quod ei quidem, qui breui tempore peccans ęternis addicitur
                        suppliciis, non fit iniuria neque dolus, quoniam, antequam peccasset, hęc
                        eadem peccantibus proposita esse non ignorauit. Sciuit etiam, quod, si breui
                        tempore uirtutis opera exercere studuisset, ęterna remuneratione se fuisse
                        potiturum. Et tamen uirtute contempta uitium sequi maluit. Quis ei, quęso,
                        fraudi fuit? Quis eum in illam nunquam satiabilem carnificinam pręcipitauit
                        nisi suamet peruersa in eligendo mala uoluntas? Ad aquam ineffabilis
                        dulcoris manum extendere poterat, et prunis potius ardentibus eam immersit.
                        Talibus per prophetam dicitur: <q>Ecce uos omnes accendentes ignem, accincti
                            flammis, ambulate in lumine ignis uestri, et flammis, quas succendistis.
                        </q>Profecto, quisquis infinitę beatitatis promissa paruipendit infinitęque
                        calamitatis minas non timet, quando et has euadere licet et illa promereri,
                            <pb n="3-588"/> dignus est cruciatibus infinitis pro tanta animi sui
                        temeritate tantaque stulticia. At aliquis fortasse incredulus eiusmodi minis
                        non adhibet fidem; tanto magis meretur illas experiri, ut, quod credere
                        noluit libens, credat inuitus. Cognoscat, quia uera sunt, quę falsa esse
                        impie dubitauit. Tradatur diabolo et angelis eius, qui non credidit Christo
                        et apostolis eius.</p>
               <p>Quoniam autem docuimus diuersa esse supplicia, nequis aliqua ut aliis minus
                        dura ita etiam non multum acerba putet ideoque ad euitanda negligentior
                        efficiatur, ostendemus ea quoque, quę illic leuissima sunt, omnibus, quę hic
                        habentur, esse grauiora. Nihil hic quidem tam triste est, tam luctuosum, ut
                        non habeat aliquid consolationis. Pauper es, siti, fame nuditateque
                        confectus: inuenies, qui miserebitur et stipem porriget. Incurabiles morbi
                        doloris interualla habent, et post uehementem accessionem uel festina
                        remissio expectatur uel protinus exitus. Perpetuum exilium non adimit
                        patriam, sed mutat, et plerisque natale solum reliquisse usui fuit. Qui in
                        latomiis uinculisque coartantur, aut perfractis claustris aut pręsidis
                        miseratione euadere sperant. Qui cęditur, mutilatur, uritur, in equuleo
                        suspenditur, ungulis raditur, uirgis uerberatur, cruci affigitur, membratim
                        discerpitur, omnia denique, quę crudelium tyrannorum furor adinuenit
                        tormenta, in suo ipso corpore excipit, quanto uehementior dolor est, tanto
                        citius finem affore doloris confidit et totum, quem intolerabiliter sustinet
                        angorem, se morte mox effugiturum gaudet. Soli illi, qui ad Tartarum
                        delegantur, nihil penitus habere possunt, unde conquiescant, nedum unde
                        gaudeant. Quis enim illic miserebitur, ubi omnes miseri sunt? Quis
                        consolabitur, ubi omnes lugere non cessant? Quando dabitur uel modica
                        tormentorum intermissio uel ullum leuamen, ubi urens ignis nunquam
                        extinguitur, rodens uermis nunquam moritur, uexantia demonia nullo labore
                        defatigantur, nulla crudelitate satiantur? Quis postremo malorum sperari
                        terminus poterit, ubi diuini iudicii irreuocabilis maledictio in ęternum
                        perseuerabit? Deinde, uitę huius aduersitatum tribulationumque causa hęc
                        fere est, ut aut iustus per patientiam coronetur aut peccator per timorem
                        corrigatur.</p>
               <pb n="3-589"/>
               <p>Sed causa gehennę ignis alia non est, quam ut obstinatus, quem nunquam
                        flagitii poenituit, nunquam careat tormento. Hic ira, illic pietas Dei est.
                        Nonne ergo satis patet grauiorem esse animaduersionem Dei irascentis quam
                        castigationem diligentis? Verberat aliquis filium, sed ut a uitiis
                        deterreat; uerberat hostem, sed ut interimat. Nonne igitur leuissimus in
                        hostem ictus durius feriet quam maximus in filium? Sic et minima in inferno
                        poena maior est quam quę hic inferri potest maxima, quoniam hic filii, illic
                        hostes Dei sunt. Quanquam multi et hic hostes, sed ita, ut esse possint
                        filii. Hoc idem nobis contrarii quoque ratio suadet. Nam quemadmodum in
                        cęlesti gloria minimo beatorum ii, qui in terra felicissimi existimantur,
                        comparari nequeunt, ita e diuerso, qui in inferno minimum miser est,
                        omnibus, quę supra terram haberi possunt, miseriis miserior est. Quanto
                        itaque plus haurit gaudii, qui in cęlo minimus est quam qui in terra
                        maximus, tanto plus poenę sentit, qui in inferno minimam sentit, quam qui
                        maximam in hoc seculo.</p>
            </div>
            <div type="caput" n="14">
               <head>Caput XIV / DE REVELATIONIBVS INFERNALIVM POENARVM</head>
               <p>His rationibus addamus etiam reuelationum argumenta, ut eorum ipsorum, qui
                        uel periere uel a perditionis limine reuocati sunt, confessionibus, quanta
                        pereuntium infelicitas sit, certius innotescat.</p>
               <pb n="3-590"/>
               <p>Audiuimus epulonem diuitem de Euangelio perquam lugubriter conquerentem et
                        sancto patriarchę supplicantem, ut mitteret Lazarum, qui intincto in aqua
                        digito guttulam unam linguę suę instillaret, eo quod totus in igne arderet
                        totusque cruciaretur. Quanta ergo calamitas est sic torreri et una aquę
                        gutta indigere nullaque postulatione eam impetrare posse? Sed huic tam
                        ingenti miserię additur pręteritę felicitatis amara recordatio. Responsum
                        enim accipit: <q>Memento, quia bonis multis in uita fruebare, Lazarus uero
                            pressus erat malis. Tu nunc crudaris, ille consolatur. </q>Additur et
                        fratrum superstitum irrequieta solicitudo, cum tam uehementer expauescat, ne
                        eandem et illi perniciem sortiantur, quos fortasse sciebat haud aliis
                        moribus uiuere quam ipse uixerat. Non ergo satis est flammis excoqui et ne
                        linguam quidem tanti ardoris habere expertem. Multiplicium insuper curarum
                        perpetua anxietudine exęstuandum est.</p>
               <p>Stacteum Ephesium Ioannes apostolus, dum efferretur, ad uitam reuocatum
                        percunctatus dicitur, quid in alio orbe de illis duobus fratribus,
                        discipulis suis, uiderit, qui sibi aliquandiu religiose adherentes rursum
                        per inconstantiam lubricitatemque desciuerant. Cum ergo is, quantam
                        beatitudinem cum quali infelicitate permutassent, coram recensuisset,
                        continuo illi ambo omnes diuitias paulo ante repetitas acceptasque (hę autem
                        erant uirgę in aurum uersę et lapilli in gemmas) ut his redimerent
                        possessiones, quas pro amore Christi distraxisse dolebant, ad pedes apostoli
                        effudere, multis cum lachrymis rogantes ueniam ac dicentes omnia se perpeti
                        paratos, tantum ut pristinam gratiam apud Deum sibi recuperare liceret.
                        Nequaquam tam cito tantas opes iterum contempsissent et ad apostolicam
                        reuersi fuissent egestatem, nisi certo cognouissent et omnibus opibus
                        maiorem esse paradisi gloriam et omni egestate angustiorem inferni erumnam.</p>
               <p>Macharius Alexandinus, dum aliquando per Scythioticam solitudinem
                        deambularet, caluariam hominis humi iacentem conspicatus coepit per Christum
                        Iesum obsecrare et interrogare, cuius fuisset, dum uiueret, quoue nunc in
                            <pb n="3-591"/> loco animus quondam inhabitator suus degeret. Grande
                        miraculum! Aridum os carneque et neruis nudum prorupit in uocem ac se
                        gentilem fuisse proximique uici indigenam respondit; nunc uero in foueam
                        baratri infernalis tam alte retrusum angustiari, quam procul a terra distet
                        cęlum. Sed etiam se inferius corruere Iudeos incredulos et ipsis inferius
                        hereticos Christianos, qui reuelatam diuinitus ueritatem mendacibus
                        peruertere sententiis moliuntur. Merito quidem ipsi heretici et gentilibus
                        et Iudeis damnabiliores sunt. Nam utrique illi aperte cum Ecclesia pugnant,
                        hi uero amicicię simulatione ex insidiis nocent et, cum se Christianos
                        nuncupent, nulli Christianos perniciosius lędunt.</p>
               <p>Eadmundo, Cantuariensi archiepiscopo, die quadam in uisu apparuisse ferunt
                        late patentem campum squalentibusque aruis uastum et in eo rustici cuiusdam
                        sola uitę prauitate non ignobilis exanime corpus ab ingenti coruorum
                        multitudine certatim impeti distrahique et dilacerari. Deinde compertum ea
                        ipsa die rusticum illum fuisse uita defunctum. Quid mali, quid iniurię
                        usquam esse potest, quod nequissimi spiritus animabus illic in inferno non
                        irrogent, si hic in cadauera eorum tam auide debachantur.</p>
               <p> Iosaphat, Auenir, Indorum regis, filius, Barlaam eremitę industria et
                        disciplina ad Christianitatem conuersus, meretriculę cuiusdam forma
                        blanditiisque et procacitate captus fuisset, nisi diuina miseratione
                        contigisset, ut parumper obdormiscens et sanctorum gloriam et damnatorum
                        poenas uideret. Eo somno confirmatus in castitatis proposito perseuerauit.
                        Tyrunculus adhuc in fide erat, et puto, turpis uoluptatis tam uiolentę
                        solicitationi succubuisset, nisi per huiuscemodi uisum et paradisi delicias
                        omnibus mundi oblectamentis magis expetisset et omnibus formidabilibus ipsa
                        inferni tormenta expauisset. Si ergo ista per speculum et in ęnigmate et
                        quandam soporis umbram uisa tantam uim habuere, quid uirium quantumque
                        efficacię haberent, ita ut sunt, conspecta?</p>
               <p>Sicuti conspexerant tres illi Hierosolymis bis morte defuncti, de quibus tunc
                        quoque mentionem fecimus, cum <pb n="3-592"/> de purgatorio tractaremus. Qui
                        — ut Cyrillus tradit — ad destruendam heresim quandam precibus ipsius
                        Cyrilli et Eusebii Hieronymique iam cum Christo regnantis meritis, qua die
                        mortui fuerant, resuscitati sunt. Tunc palam testari coeperunt se Hieronymo
                        duce loca paradisi, inferni purgatoriique perlustrasse et, cum damnandi
                        essent, eiusdem apud Deum gratia, antequam iudicarentur, ad uitam redire
                        iussos. Enarratis igitur omnibus, quę uidissent, sola infernalium poenarum
                        recordatione a lachrymis se temperare nullo modo poterant, quod dicerent
                        tales ac tantas esse poenas illas, ut nullę penitus excogitari possent cum
                        ipsis comparandę. Itaque sine intermissione flebant, donec peracta uiginti
                        dierum poenitentia rursum, ut prędixerant, suis exuti corporibus decessere,
                        non, ut prius, ad mortem, sed ad uitam. Perpendamus horum testimonio
                        horumque luctu, quam immensum malum sit illud, quod cum nullo malo conferri
                        queat et cuius timor lachrymas cohibere non sinebat. Horum quoque
                        poenitentiam imitemur, qui tam pauculorum dierum fletu tantam euaserunt
                        perniciem et simul beatitudinem consecuti sunt ęternam.</p>
               <p>Idem Cyrillus refert, dum moestus oraret indicari sibi petens, qualiter se
                        haberet Ruffi, nepotis sui nuper defuncti, anima, se foetorem primo sensisse
                        supramodum grauem neque naribus omnino nisi compressis tolerabilem; mox
                        deinde Ruffum conspexisse catenis candentis ferri pręcinctum, flammas fumo
                        mixtas ore uomentem et toto prorsus corpore ex ardoribus, quos intra se
                        habere uidebatur, scintillantem. Cumque hoc spectaculo contenitus miraretur
                        et uehementer expauidus quęreret, quam ob culpam iuuenis moribus integer et
                        ob id quondam omnibus charus talibus poenis dignus iudicatus esset, ab eodem
                        didicisse nihil ei aliud crimini fuisse datum, pro quo ita uexaretur, pręter
                        aleę lusionem, quoniam ipsa identidem usus esset et leuissimum uel nullum
                        peccatum existimans, illud sacerdoti confiteri neglexisset. O, seuera diuinę
                        iustitię iudicia et expauescendum crimen! Si unum in homine uitium tot
                        uirtutibus, quę eidem inerant, non est compensatum, ut ipse a damnatione
                        liber esset, quomodo illis <pb n="3-593"/>compensabitur, qui pleni flagitiis
                        nulla cum probitate decedunt? Et, si tam sęuos patiebatur cruciatus aleę
                        lusor, quales, quęso, passuri sint foenerator, fur, adulter, homicida, uel
                        hereticus, uel idolatra? Non dubitamus, quin isti grauius peccent. Proinde
                        nec dubitemus pręter hęc Ruffi supplicia esse adhuc quędam multo grauiora.</p>
               <p>Exempla, quę sequuntur, de beati pontificis Gregorii Dialogo recitabo, nequis
                        ambigat, quin ea uerissima sint, quę tanto teste proferentur.</p>
               <p>Quidam in finibus Valerię prouincię ęgrotans, priusquam Seuerus presbyter ad
                        ipsum a peccatis absoluendum adueniret, diem suum obiit. Mox eiusdem Seueri
                        lachrymis ac precibus annuente Domino reuixit. Interrogatus, quid sibi, cum
                        e corpore migrasset, contigerat, respondit se a quibusdam hominibus
                        nigrioribus quam Aethiopes sunt, et qui ore naribusque ignem efflabant,
                        repente correptum fuisse et per opaca loca atque aspera raptim deductum.
                        Sed, dum adhuc deduceretur, a candidissimis iuuenibus multaque luce
                        coruscantibus obuiam factis dimitti ac uitę pristinę restitui iussum, quod
                        dicerent Seuero presbytero hoc poscenti Deum concedere. Igitur, cum peccata
                        sua eidem confessus poenitentiam peregisset, die septimo iterum, sed
                        felicius, obdormiuit. Terribiles illi nondum confesso, cum per tenebras
                        traheretur, demones fuere, haud dubie terribiliores futuri, si ad gehennam
                        usque pertraxissent. At uero, quam fortis Seueri pietas, quam potens
                        meritum, qui de ore tam rapacium luporum erripuit predam et animam ab Orci
                        faucibus auulsam inseruit cęlo! Ex quo liquet tunc maxime sanctorum precibus
                        nobis opus esse, cum expiramus. Iam iudicatis nihil proficiunt preces. Nulla
                        est in inferno redemptio.</p>
               <p>Neque enim Thedoricum, Italię regem, Arrianum, ne in interitum rueret
                        ęternum, sua tenere uis suusque ualuit potentatus. Quem solitarius quidam in
                        Lipara, Sicilię insula, Deo seruiens, in foueam illam, quę flammas eructat,
                        uinctum deiici uidit a Ioanne papa Symmachoque patritio, quos ille
                        catholicam tuentes fidem non multo ante occiderat. <pb n="3-594"/>Merito ab
                        ipsis pręcipitari uisus est, quos ipse pręcipitatos in mortis ignominiam
                        putauit, dum martyrio coronarentur. Deprehensum quoque est eodem die ipsum
                        interiisse, quo talia de illo solitarius uiderat.</p>
               <p>Opinor locum illum, in quem est deiectus, sicuti et alia, quę in illis circa
                        Siciliam insulis atque in ipsa Sicilia perpetuo ardere constat, infernę
                        fornacis infumibulum esse et flammas ac fumum ipsum inde a gehennę igne
                        sursum uersus euaporari. Si enim is ignis eiusdem cum nostro naturę esset,
                        unde illi materia sufficeret per tot iam secula assidue flagranti? Nonne iam
                        pridem insulas illas omnes ad nihilum redegisset? Is ergo ignis est, qui ad
                        cruciandum factus est, non ad consumendum, nisi forte quod consumptum aut
                        terroris aut poenę plus adiiciat. Siquis autem nosse cupit, quam alta
                        profunditas sit a summo ore bullientis foraminis ad ultimum usque inferni
                        fundum, Theodoricum interroget. Quem ideo totum pręcipitium illud emensum
                        credimus, quia nullum crimen grauius est quam ab Ecclesiastica dissentire
                        ueritate et heresum prauitatibus implicari. Quo autem minus dubitemus esse</p>
               <p>apud inferos tormentorum ignem, huc usque illum nostris</p>
               <p>oculis uisendum diuina prouidentia iussit promicare.</p>
               <p>Quod ita esse Eumorphi quoque Romani, Gallę uiduę filii, exemplo probari
                        potest. Qui cum animam ageret, clamare coepit dicens: »Pergite cito
                        accersitum mihi Stephanum Optionem. Ecce enim nauis ambos nunc ad Siciliam
                        uectura in portu nos pręstolatur. Iam ora soluit, iam uela suspendit.«
                        Insanire putabatur, donec rursus morantes famulos increpans: »Non insanio —
                        inquit — agite, iam ite, si libet, et quod uos uolo, perficere ne
                        cunctamini!« Dum eunt, audiunt Stephanum illum decessisse. Dum redeunt,
                        Eumorphum extinctum offendunt. Vtriusque exitus eodem temporis puncto
                        contigit, ut talis euentus doceret haud temere uisum eos ad Siciliam
                        euocari, ubi Ethna sicut et infernus igni flagrat inextinguibili.</p>
               <p>Prosequamur adhuc ignis huius non leuia uisa, ut aliorum casus repetentes
                        discamus nobis cauere. Quo tempore <pb n="3-595"/>Gothi Italiam uastabant,
                        Reparatus Romanus, improbus magis quam ignobilis uir, dum defunctus
                        plangeretur, reuixit et: »Mittite — inquit — ad ecclesiam Laurentii martyris
                        sciscitatum, quid Tiburtius presbyter agat. Vidi enim eum rogo impositum
                        acriter torreri. Vidi et alium rogum, qui flammę mucrone cęlum lambere
                        uidebatur. De flamma quoque uocem erumpentem audiui, quę indicaret, quis
                        ille esset, cui poena parabatur. His enarratis repente obmutuit, non sydere,
                        sed morte percussus, atque iterum illuc, unde redierat, abiit. Tiburtius
                        etiam infelicem animam tunc exalasse compertus est. De quo hominum quoque
                        pręiudicium factum fuerat nemine non uitam illius detestante. Cum enim
                        presbyter esset, nihil presbyteri habebat pręter figuram ac nomen. Reparato
                        autem alios admonendi, non sui a perditione liberandi copia data erat, Deo
                        per illum cęteris consulente, ut cauerent eorum uitia imitari, quos ad
                        gehennam damnatos satis certo indicio cognouissent.</p>
               <p>In Valerię prouincię regione fuisse curialis quidam perhibetur. Qui cum in
                        uigilia Paschę filiam cuiusdam sibi amicissimi iam adultam ad baptismum
                        tenuisset, contracta spiritali necessitudine eam illo die secum manere
                        petiit. Concessam laute atque opipare accepit et quasi a se genitę amoris
                        signa ostendit, longe alium amorem cęlans in corde. Nocte enim superueniente
                        misellam nihil tale timentem inuadens uitiauit. Cęterum, cum illuxisset,
                        tanti sceleris conscius ad ecclesiam procedere uerebatur. Ne tamen de se
                        suspitionem generaret, si tam solenni festo missę non interesset perrexit
                        non cum modico diuinę uindictę timore. Sed diei illius impunitas reliquorum
                        securitatem suppeditauit. Quasi uero malorum obliuiscatur Deus, si non ita
                        cito castiget! Die igitur septimo post commissum flagitium, cum sanus
                        ambularet, repente concidit mortuus. Cumque sepelissent eum, flamma de
                        tumulo erumpens ardere non desiit, donec cadauer simul cum conditorio
                        consumpsit. Hinc coniectare libet, quanto uehementius anima eius uiuens ac
                        sentiens torqueatur in inferno, cuius exanime et insensibile corpus comburi
                        dignum fuit in sepulchro.</p>
               <pb n="3-596"/>
               <p>Monachus quidam natione Hiberus, cui Petro nomen fuit, cum non satis
                        monastice uiueret, mortem obiit. Mox autem corpori restitutus dixit se
                        uidisse inferorum tormenta perpetuumque gehennę ardorem. Cumque prope esset,
                        ut et ipse in ignem proiiceretur, ab angelo fuisse erreptum et ad mortalem
                        uitam, quam reliquerat, redire iussum; hoc addito, ut iam disceret, qualiter
                        sibi deinceps uiuendum esset. Intantum itaque postea immutatus est, ut ipsa
                        corporis maceratione se uidisse testaretur, quod tantopere timeret.</p>
               <p>Stephanus Romanus, uir sua ętate illustris, Constantinopolim profectus, in
                        ualitudinem incidens uita decessit. Et quoniam ii, qui illum comitati
                        fuerant, officii gratia corpus eius ad patriam referre uolebant, quęsitus
                        est pollinctor, qui illud exenteratum sale condiret, ne in itinere
                        putresceret. Pollinctore tunc non inuento, is, qui mortuus iacebat, die
                        postero exurrexit uiuus. Vixitque postea non param diu, sed minus quam
                        debuit emendate. Adeo quosdam ne uisa quidem horrenda ita terrent, ut
                        corrigant. Igitur narrare solebat tunc se ad inferos deductum uidisse
                        formidabilia illa, quę olim audita non crediderat. Et dum ueluti reus ante
                        Iudicis tribunal sisteretur, dimitti iussum, reprehenso errore eorum, qui
                        ipsum adduxerant, cum non ipse, sed Stephanus ferrarius adduci iussus esset;
                        se itaque restituto eadem hora ferrarium hunc, uicinum suum, defunctum
                        fuisse et tantę uisionis fidem fecisse, ne somnium putaretur. Quod autem non
                        se satis correxerit, hoc, quod sequitur, exemplo perspicuum erit.</p>
               <p>Miles quidam in eadem urbe Roma pestilentię morbo extinctus, cum reuixisset,
                        dixit apparuisse sibi pontem angustum fluuiumque subterlabentem, tetrum
                        admodum et caliginosum ac foetore incredibili grauem. At uero ad ulteriorem
                        ripam loca amoena et quę oculos florum uarietate, nares odorum fragrantia
                        multum pręcipueque oblectarent; tum habitacula passim disposita diuini
                        cuiusdam nitoris ac formę, sed inter ipsa unum cęteris maius elegantiusque,
                        quod totum aureis laterculis adhuc construebatur. Cui autem <pb n="3-597"/>
                        construeretur, se scire nequiuisse. Consyderasse tamen, quod iusti pontem
                        secure pertransirent, reprobi uero laberentur et in fluuium ruerent. Tunc
                        uidit — ut aiebat — Peregrinum presbyterum tam inoffense per angustias illas
                        gradum tulisse, quam hic pie uixerat. Sed inter eos quoque, qui ceciderant
                        quosque rapidi gurgitis spumosi uortices agitabant, uidit Petrum,
                        ecclesiasticę familię irenarcham, qui quadriennio ante obierat, ferreis
                        uinculis complicatum et de horribili alueo enatare frustra conantem. Atque
                        iccirco ei supplicio mancipatum audiuit, quod reos olim, quos puniendos
                        accipiebat, sęuiter magis quam obsequenter punierit. Vidit et Stephanum, de
                        quo modo diximus. Qui cum transire pontem uellet, ad medium perueniens
                        pedibus delapsus est, uentre adhesit ponti. Per pedes ergo ab immundis
                        spiritibus in fluuium trahebatur, per manus ab angelis, ne mergeretur,
                        tenebatur. Interim, qui talia uidit, uitę restitutus, pendentis ih ponte qui
                        finis fuerit, scire non potuit. De quo ne beatus quidem Gregorius
                        pręiudicium facere ausus, lapsum adhesionemque tantum interpretatur dicens:
                        »Deorsum deprimit carnis lasciuia, sursum attollit elemosina.« Ex iis autem
                        duobus quid in Stephano magis excelleret, incertum erat. Ideo nec totus
                        mergi uisus est nec totus emergi. Nos inde discamus non sic incedere, ut
                        labamur, cum tam atra et sęua sit perditionis ęternę uorago cumque tam
                        uirosam exalet mephitim, ut non minus foetore ipso cruciet quam uortigine
                        fremituque ruentium aquarum.</p>
               <p>Fuit Romę in monasterio beati pontificis Gregorii — ut idem tradit —
                        adolescens quidam secularis cum fratre monacho manens, ita mundanę uanitati
                        deditus, ut nulla pię conuersationis pręcepta admitteret. Proteruus, leuis,
                        uecors erat, ut qui magis rei familiaris defectu quam amore fratrem secutus
                        esset. Hic ipse pestilentia percussus, cum iam moriens extremos ederet
                        anhelitus, monachis assistentibus et pro salute eius Deum deprecantibus,
                        magno omnes pauore turbauit dicens: »Facessite hinc! Cur prohibetis, ne a
                        dracone isto deuorer, si illi datus sum? Iam ignitis faucibus hausit caput
                        meum et stridentibus squamis <pb n="3-598"/>quasi serris tractim terens
                        enecat me. Abite, quęso. Nam pręsentibus uobis totum absorbere non potest,
                        et iccirco magis cruciat.« Cumque admoneretur, ut se crucis signo contra
                        illum defenderet: »Quid possum — inquit — cum et manus et pedes meos caudę
                        suę spiris circumuolutos colligarit?« Hoc audito fratres in terra cum
                        lachrymis prouoluti ardentius pro eo supplicare coeperunt. Inde ipse
                        meliusculus factus gratias Deo agere, quod exauditis fratrum precibus a se
                        tam immanem bestiam effugasset, insuper uitam se aliam, si conualesceret,
                        inchoaturum polliceri terrenaque omnia contempturum. Conualuit et, quod
                        promiserat, pręstitit, tam sancte posthac uiuens, quam antea petulanter.
                        Timeamus et nos crudelissimum hunc draconem, qui non tantum caput, sed totos
                        penitus cupit deglutire, totos perdere et in ardentem flammis alueum
                        demittere, ut ueluti fornace conclusos torreat semper et excruciet.</p>
               <p>Cuius quidem crudelitatem subsequentis quoque casus infelicitas facit
                        manifestam. Iconię in monasterio (quod Tongalathon dicebatur) monachus erat,
                        qui simulata sanctimonia magnam apud omnes ęstimationem comparauerat. At
                        uero, cum ęgrotans ad diem uitę suę supremum accessisset, expauefactus
                        fratres conuocat, hypocrisim, quam diu cęlauerat, prodit. »Et nunc uidete —
                        inquit — quo me perduxit diu mentita sanctitas! Ieiuniis me identidem
                        affligi fingebam, sed occulte comedens nunquam ieiunabam. Nunc inimico
                        traditus sum. Ecce me terribilis serpens tortuosi corporis uoluminibus
                        implicatum tenet, ecce in os meum, quod clandestinis dapibus replebatur,
                        caput indidit suum et lethifero morsu sanguinem suctans adimit spiritum.«
                        Sub hęc uerba miser defecit. Quibus profecto non illi, sed nobis consultum
                        est, ut cognito hypocritę fine hypocrisim euitemus. Nimis animę suę infensus
                        est, qui tam diri serpentis uenena non perhorrescit, cum etiam in Hieremia
                        scriptum est: <q>Ecce ego mittam uobis serpentes pessimos, quibus non est
                            incantatio. Et mordebunt uos, ait Dominus.</q>
               </p>
               <p>Chrisarium Romanum, opulentum quidem, sed scelestum hominem fuisse constat,
                        ita ut diuitiis, an uitiis magis <pb n="3-599"/>abundarit, incertum sit. Cum
                        autem graui ualitudine quateretur et iam expirans anxiaretur, apparuere illi
                        teterrimi demones ipsum certatim prehensantes trahereque ad inferna
                        nitentes. Qui conterritus ac tremens, Maximi, filii sui, opem flebiliter
                        implorare seque super lectum, in quo iacebat, huc atque illuc uertere
                        miseris coepit modis. Nemo spiritus uidebat, et tamen nemo ibi conuenisse
                        dubitabat, cum illius gestus lamentaque consyderasset. Postremo, cum iam
                        amicorum auxilium desperasset, ad hostes conuersus: »Inducias oro — inquit —
                        inducias uel tantum usque mane.« Dum hoc poscendo ingeminat, animam
                        exalauit. Quam dura igitur et inexorabilis demoniorum improbitas, a quibus
                        non solum pax nulla impetrari potest, sed neque breuissimi temporis inducię.
                        Periisse horam arbitrantur, qua ab inferenda homini molestia forte
                        cessarint. Assiduus itaque et perpetuus eorum, quo damnantur, tortor et
                        carnifex est diabolus, nec solum animas perditas uexans, sed interdum etiam
                        ossa pereuntium in sepulturis quiescere non sinens.</p>
               <p>Valentinum nanque, Mediolanensis ecclesię curatorem, cum Genuę defunctus in
                        ecclesia beati Syri martyris sepeliretur, noctu terribili clamore exciti
                        custodes uiderunt per pedes uinctum foras protrahi a demoniis ululantem
                        uociferantemque. Eo uisu conterriti abierunt quisque ad cęllam suam. Mane
                        uero reliquis fratribus, quę uiderant, referunt et una cum illis adeunt
                        Valentini sepulchrum. Aperiunt, uacuum inueniunt, admirantur. Deinde extra
                        ecclesiam corpus eius quęrentes, illic, ubi transpositum fuerat, iacere
                        conspiciunt, sic uinctis pedibus, sicuti tractum custodes dixerant.</p>
               <p>Romę quoque tinctor quidam in beati Ianuarii martyris ecclesia sepultus nocte
                        sequenti eiulare auditus est et, quod arderet, grauiter lamentari. Mane
                        adaperta sepultura uestimenta, cum quibus positus fuerat, inuenerunt, corpus
                        nusquam comparuit. Hinc consyderandum, qualiter animę illorum torqueantur in
                        inferno, quorum corpora a demonum iniuriis ne in ecclesia quidem condita
                        tuta esse possunt.</p>
               <pb n="3-600"/>
               <p>Nam in Sabinorum quoque prouincia monialem quandam fuisse traditum est, quę
                        corporis castitatem seruans linguam procacitatis uitio polluebat. Cumque
                        diem obiisset extremum et in ecclesia sepulta esset, ędituus nocte
                        intempesta ecclesiam ingressus uidit illam ante altare distentam secari per
                        medium partemque superiorem igne cremari, inferiorem uero relinqui intactam.
                        Mane igitur uisa fratribus narrans, dum locum, in quo eam uri conspexerat,
                        ostendit, deprehensa sunt in marmoreo solo ardoris uestigia. Qui ergo linguę
                        intemperantis est, timeat tam cruentam sectionem, timeat ignem, non ignem,
                        qui tunc in ecclesia uisus est, sed qui per illum significatus est, ignem
                        gehennę quouis alio igne acriorem.</p>
               <p>Cuius quidem ignis tam uehemens erit cruciatus, ut ad maledicendum Creatori
                        suo multos compellat. Sic enim in Apocalypsi relatum est:
                            <q>Commanducauerunt linguas suas prę <corr resp="#NJ">dolore</corr>, et
                            blasphemauerunt Deum cęli prę doloribus et uulneribus suis. </q>Quorum
                        impatientiam furibundaque lamenta Esaias cernens dicebat: <q>Quis poterit
                            habitare de uobis cum igne deuorante? Quis habitabit de uobis cum
                            ardoribus sempiternis? </q>Quod si illum blasphemare non uerebuntur, qui
                        paulo ante in iudicio tam timendus apparebit, satis constabit ipsos censere
                        nihil iam posse sibi inferri grauius, quam quod illatum erit. Ex immensitate
                        ergo poenę capient blasphemandi audaciam. Ista pręterea tanta uis doloris
                        atque acerbitas conturbabit peruertetque in illis intellectus rationem
                        memorięque uigorem. Nihil cognoscent, nisi unde doleant, nullius rei
                        recordabuntur, nisi cuius recordatio augebit tristitiam. Cognoscent, quantum
                        boni amiserunt, dum eos peccati non poenitet, quantum mali subierunt, dum a
                        committendis malis non cessant. Execrabuntur liberi parentes, quod se a
                        flagitiis iusta castigatione non coercuerint. Execrabuntur parentes liberos,
                        quod propter nimium eorum amorem indignos se fecerint amore diuino, nihil
                        pensi habentes Deum offendere, dum ipsis blandiuntur, propter ipsos auaritię
                        cupiditatique dediti et semper per illicitos quęstus diuitias, quas eis
                        relinquant, comparantes. Maledicet frater fratri, amicus amico, <pb n="3-601"/>quod sibi perperam actorum socius comesque fuerit et non
                        ęqui, non honesti sedulus monitor atque consultor. Maledicet filia matri,
                        quod impudicicię sibi exemplum fuerit. Maledicet filia mater, quod, dum eam
                        corripiendo lędere cauet, ipsa correptionem non cauerit ultionis diuinę.
                        Maledicet, inquam, alius alium, dum suam quisque consyderat erumnam suęque
                        poenę stimulatur aculeis. Attamen etiam quisque, ut diximus, propinquorum
                        amicorumque tormentis, quos iuxta se cernet, torquebitur mutuaque inter
                        illos commiseratio communis afflictionis erit incrementum. Vellent poenas
                        eorum non uidere, quibus coguntur maledicta ingerere. Sua singulis cruciatio
                        excitabit iram, aliena multiplicabit terrorem. Quid multa? Nihil ibi
                        scietur, nihil uidebitur, nihil audietur, nihil sentietur, nihil cogitari
                        poterit, nisi quod poenis cumulum addat quodque afflictos magis premat ac
                        uexet. Heu, heu teterrima damnatorum sors! Quanto melius cum illis actum
                        esset, si omnia mala, quę hic haberi possunt, pertulissent, et, quę illic
                        habentur, euasissent; si sicut Adonibezech manibus pedibusque abscisis
                        inutilis truncus facti fuissent; si sicut Sichimitę, quos Abimelech in phano
                        Berith compulerat, fumo et igni necati essent; si sicut Sedechias liberos
                        coram se crudeliter cędi uidissent; si sicut Ammonitę, quos Dauid oppido
                        eorum Rabba expugnato cepit, carpentorum strati rotis contusi atque contriti
                        expirassent; si sicut Aman de summo pene dignitatis gradu repente ad imum
                        deuoluti et in crucem suspensi ignominiosa morte uitam finissent; si sicut
                        mulier illa, quę Zacharię prophetę in medio amphorę apparuisse dicitur,
                        plumbea massa in os indita suffocati fuissent; si sicut Danielis accusatores
                        a leonibus uel Helisei derisores ab ursis uel Achab regis uxor a canibus
                        membratim discerpti dilaniatique essent; si denique sicut septem Machabei
                        fratres tyranno sęuiente, linguis mutilatis, capite pelle sua deglabrato
                        pedibusque ac manibus desectis in sartagine fricti atque exusti fuissent.
                        Nullum crudelitatis genus est, cuius toleratu inferorum tormenta redimi non
                        debuerint. Introibunt enim in inferiora terrę peccatores, tradentur in manus
                        gladii, partes uulpium <pb n="3-602"/> erunt. Dentibus frement et tabescent,
                        et omne desyderium illorum peribit. Et, ut Amos propheta ait: <q>Leuabunt
                            eos in contis, et reliquias eorum in ollis feruentibus. </q>Atque etiam
                        in Apocalypsi scriptum est: <q>Fumus tormentorum eorum ascendet in secula
                            seculorum, nec habebunt requiem die ac nocte. </q>Quid ergo agimus, o
                        anima? Quid desidia torpemus et fallacium uoluptatum blanditiis deliniti
                        uitę religiosę laborem subire cunctamur. Sit graue in paupertate ętatem
                        agere, nisi multo grauius est siccis faucibus anhellantem una aquę stilla
                        perpetuo indigere. Sit ignominiosum humilitate subiici et se nihili
                        reputare, nisi multo ignominiosius est omnia immundorum spirituum ludibria
                        sine fine sustinere. Sit durum ac difficile contempta carnis lasciuia
                        castitati studere, nisi multo durius difficiliusque est gehennę flammas,
                        abyssi tenebras, demonum iniurias, totius inferni multiplices uariosque
                        horrores atque supplicia semper perpeti semperque perpetienda expectare,
                        nonquam finienda.</p>
               <p>Hactenus de damnatorum poena. Nunc e diuerso de beatorum gloria, sicut
                        proposuimus, dicere aggrediamur, ut, si quem forte tantę perditionis metus
                        ad bene beateque uiuendum non satis mouet, moueat saltem promissi pręmii
                        spes cęlestiumque cupiditas gaudiorum.</p>
            </div>
            <pb n="3-603"/>
            <div type="caput" n="15">
               <head>Caput XV / DE BEATORVM GLORIA</head>
               <p>Illi igitur, qui post mirabilem corporum suorum resumptionem ad possidendum
                        ęternitatis regnum a Domino euocati fuerint, iam primum multo splendore
                        renitent ac ueluti lucentia sydera Solem iustitię comitantes angelorum mixti
                        agminibus cęlum uersus ferentur. Inerit sacris artubus infusę beatitudinis
                        fulgor, dum eos maiestatis diuinę aspectus illuminat, sicut sol iste, quem
                        uidemus, lunam ac stellas. Quod si Moysi facies ex colloquio diuino sic
                        radiabat, ut multorum oculi pręstringerentur nec in eum intueri possent, cum
                        tamen ille corpore corruptioni obnoxio ac mortali adhuc in terra degeret,
                        quanto lucidiores facies eorum erunt, quorum corpus immortalitatem induet et
                        incorruptionem, qui nunquam a Deo separabuntur, qui non terram hanc, sed
                        terram uiuentium, id est, cęlestem patriam semper inhabitabunt, iam ciues
                        facti sanctorum et domestici Dei et cohęredes Christi! <q>Fulgebunt </q>ergo
                            <q>iusti — </q>sicut scriptum est — <q>et tanquam scintillę in
                            arundineto discurrent. </q>Tunc semet inuicem admirabuntur et mutuo
                        affecti gaudio dicent: <q>O, quam pulchra est casta generatio, cum
                            claritate! </q>De hac sane illorum claritate prophetabat Baruch dicens:
                            <q>Stellę dederunt lumen in custodiis suis, et lętatę sunt. Vocatę sunt,
                            et dixerunt: Adsumus. Et luxerunt ei cum iocunditate, qui fecit illas.
                            Hic est Deus noster. </q>Et Daniel: <q>Fulgebunt </q>— inquit — <q>quasi
                            splendor firmamenti, et quasi stellę in perpetuas ęternitates. </q>Hoc
                        idem testatus est ipse Dominus, et ait: <q>Tunc iusti fulgebunt sicut sol in
                            regno Patris eorum. </q>Solem autem septempliciter lucidiorem futurum
                        prophetica nobis uox attestatur. Hoc ergo <pb n="3-604"/>sole, in quem
                        prospicere uisus noster non sufficit, multo clarius coruscabunt corpora
                        iustorum. Quod ut indubitanter crederetur, idem Dominus in seipso manifestum
                        facere uoluit, quando in monte et sole lucidior et niue candidior apparuit.
                        Nec splendor ille fuit, qui tedium oculis afferret, sed qui tanta mentem
                        apostolorum dulcedine perfunderet, ut Petrus ibi construi tabernaculum
                        sedemque perpetuam sibi constitui expetierit et cum ipso fulgente in deserto
                        uel solus permanere, quem non fulgentem in ciuitate celebrique in loco etiam
                        nosse denegauit. A Patre luminum splendorem istum oriri et per Filium
                        sanctis communicari ipse Filius ad Patrem loquens confitetur, cum ait:
                            <q>Claritatem, quam tu dedisti mihi, dedi eis; </q>non quod aliquando
                        ipse claritatem non habuerit, sed quod a Patre eam etiam acceperit, qua
                        nunquam caruit. Veruntamen pro meritorum mensura claritas ista singulis
                        impertietur: ut quisque plus lucis capax fuerit, ita plus accipiet. Et sicut
                        cęteris beatitudinis dotibus alii alios antecellent, ita et hac splendoris
                        gloria, dicente Apostolo: <q>Alia claritas solis, alia claritas lunę, alia
                            claritas stellarum. Stella enim a stella differt in claritate. Sic et
                            resurrectio mortuorum. </q>Nec tamen diuersitas glorię inuidiam inter
                        eos parere poterit. Nam quanuis alius alio plus hauriet, omnes ęque pleni
                        erunt. <q>Satiabor — </q>inquit Propheta — <q>cum apparuerit gloria tua.
                        </q>Denique nullus erit ibi liuori locus, ubi perfectus amor etiam minores
                        pręstantioribus aliorum bonis ita gaudere compellet ut suis. Rursum idem
                        apostolus omnia beatitudinis insignia in Deum referens ait: <q>Nos uero
                            omnes reuelata facie gloriam Domini speculantes, in eandem imaginem
                            transformamur a claritate in claritatem, tanquam a Domini spiritu.
                        </q>Et iterum: <q>Saluatorem expectamus </q>— inquit — <q>Dominum nostrum
                            Iesum Christum, qui reformabit corpus humilitatis nostrę configuratum
                            corpori claritatis suę, secundum operationem, qua etiam possit subiicere
                            sibi omnia. </q>Ioannes quoque, apostolus ille, qui in sepulchro positus
                        fulgere coepit: <q>Scimus — </q>inquit — <q>quoniam, cum apparuerit, similes
                            ei erimus, quoniam uidebimus eum, sicuti est. Et omnis, qui habet spem
                            in eo, sanctificat se, sicut et ille sanctus est.</q>
               </p>
               <pb n="3-605"/>
               <p>Pręter claritatem istam et hoc beato corpori accedet, quod nihil penitus in
                        se habebit, quo grauari retardariue aliquando possit. Semper prępes atque
                        agile erit, ut ibi pręsto sit, ubi uoluerit; quasi qui oculis aut
                        cogitatione, cum libitum est, multa terrarum spacia momento temporis
                        percurrat atque adeo ipsas mundi regiones, orientem, occidentem,
                        meridionalem septentrionalemque cęli plagam quam celerrime peruagetur ac
                        lustret. Scriptum est enim: <q>Sicut sagittę in manu potentis, ita filii
                            excussorum. </q>Cuius quidem doni spe atque expectatione exhilaratus
                        Abacuch propheta ait: <q>Ego autem in Domino gaudebo, et exultabo in Deo,
                            Iesu meo. Deus Dominus fortitudo mea. Et ponet pedes meos quasi
                            ceruorum. Et super excelsa mea deducet me uictor in psalmis canentem.
                        </q>Hoc idem Esaias prophetando promittit dicens: <q>Qui sperant in Domino,
                            mutabunt fortitudinem: assument pennas sicut aquilę, current, et non
                            laborabunt, ambulabunt, et non deficient. Mutabunt — </q>inquit —
                            <q>fortitudinem, </q>quia nemo nunc ita fortis est, ut sine peccato esse
                        possit, ne puer quidem unius diei. Tunc autem nemo erit cum peccato. Nemo
                        ibi peccare poterit, ubi nulla iniquitas pręualebit. Pennas uero aquilę
                        illis tribuendo, gressus eorum uelocitatem expressit. Et ne lassitudo aliqua
                        fatigatione itineris timeretur, <q>non laborabunt — </q>ait — <q>neque
                            deficient. </q>Leue quippe et expeditum corpus erit, quia excusso omni
                        penitus terrę puluere, totum defecatum, totum purum et ab omni prorsus labe
                        alienum, mortalitatis corruptibilitatisque naturam in immortalitatem et in
                        incorruptionem conuertet, ut diuinum potius quam humanum sit. Quamobrem non
                        solum refulgens ac leue agileque erit, sed etiam impassibile, suaue olens,
                        penetrabile, subtile, at tamen palpabile.</p>
               <p>Impassibile erit, quia in Apocalypsi scriptum est: <q>Non esurient, neque
                            sitient amplius, neque cadet super illos sol, neque ullus ęstus: quoniam
                            Agnus, qui in medio throni est, reget illos et ducet eos ad uitę fontes
                            aquarum. Et absterget Deus omnem lachrymam ab oculis eorum. Et mors
                            ultra non erit, neque luctus, neque clamor, neque dolor erit <pb n="3-606"/> ultra, quia<ref target="#d3e11309"/>
                     <note xml:id="d3e11309" ana="editor" resp="BG">*corr. ex<q> quę</q>
                     </note> prima
                            abierunt. Et dixit, qui sedebat in throno: Ecce noua facio omnia.
                        </q>Et, uti sciamus gratię munera ista esse, non naturę, ait: <q>Ego
                            sitienti dabo de fonte aquę uitę<ref target="#d3e11317"/>
                     <note xml:id="d3e11317" ana="editor" resp="BG">**corr. ex<q> uiuę</q>
                     </note>
                            gratis. </q>Idem in Esaia legimus ac pene iisdem uerbis scriptum: <q>Non
                            esurient neque sitient, et non percutiet eos ęstus et sol, quia
                            miserator eorum reget eos et ad fontes aquarum potabit eos.</q>
               </p>
               <p>Suaue etiam olens erit, quia in Cantico canticorum de sponsa, id est, de
                        Ecclesia canitur: <q>Quę est ista, quę ascendit per desertum sicut uirgula
                            fumi ex aromatibus myrrhę et thuris et uniuersi pulueris pigmentarii.
                        </q>Et iterum: <q>Odor — </q>inquit — <q>unguentorum tuorum super omnia
                            aromata. </q>Quod si nunc etiam uidemus beatorum corpora in sepulchris
                        posita atque exanima magis egregie fragrare amomo Assyrio et thure, et
                        myrrha, et balano, et cardamo, et nardo, et opobalsamo, et omnibus spleniis,
                        quanto pręstantius fragratura eadem crediderimus suis animabus iuncta, supra
                        cęlum sublata, ante conspectum summi Dei uiuentia et lętantia.</p>
               <p>Penetrabile pręterea et subtile erit, neque tam corporeum corpus quam
                        spiritale, ut, quemadmodum aqua pisci et aer uolucri, ita illi quęque
                        solidiora cedant et, quod mirabilius est, sine fractura, sine apertura
                        peruia sint, ueluti cum solares radii permeant uitrum uel lapidem specularem
                        uel aliud perspicuum, non offensa eius materia neque ulla in parte lęsa. Sic
                        enim et Saluator noster non aperto sepulchro, cum surrexisset, exiit. Sic ad
                        discipulos clausis ianuis ingressus est. Et, ne phantasma putaretur:
                            <q>Palpate et uidete — </q>inquit — <q>quia spiritus carnem et ossa non
                            habet, sicut me uidetis habere. </q>Itaque post resurrectionem eiusdem
                        naturę corpora sanctorum erunt, cuius fuit corpus Christi, ut membra sua
                        capiti suo conueniant et digna sint, quę in Deo maneant et in quibus habitet
                        Deus.</p>
               <p>Post hanc corporum pręrogatiuam cumulabitur gratia gaudiumque perpetuum ex
                        loci pręstantia, iustorum <pb n="3-607"/> consortio, angelorum societate,
                        malorum euacuatione repletioneque bonorum Deique conspectu. Locus igitur
                        beatorum sicuti sublimior cunctis est, ita et pulchrior, nobilior, amplior
                        atque splendidior. Hic quippe supra cęlos est, et terra uiuentium dicitur,
                        ut terram istam, in qua nunc sumus, morientium, non uiuentium esse
                        intelligas et eo ascendere, ubi uera uita est, concupiscas et enitaris. Quod
                        si in ista etiam terra quędam et uisu iocunda et usu grata esse non negamus,
                        quanto in illa, quę supra est, omnia tum iocundiora, tum gratiora existere
                        dixerimus? Laudantur multis in partibus florentes campi, foecundi colles,
                            amoenę<ref target="#d3e11347"/>
                  <note xml:id="d3e11347" ana="editor" resp="BG">*corr. ex<q> amoeni</q>
                  </note> ualles, montes argenti, auri
                        gemmarumque feraces, piscosa maria, molliter labentia flumina, perspicui
                        fontes, dulces aquarum scatebrę, diffusi lacus, non insalubria stagna,
                        pręstantissimę etiam urbes et in iis delubra, fora, porticus cęteraque
                        ędificia, cum marmorum specie, tum artificum opere mira. Et, si tot egregia
                        in hoc infimo uisuntur elemento, quanto omnia excellentiora esse credi par
                        est illo in loco, qui cuncta supereminet elementa, qui cuncta sibi subiecta
                        et quasi sub pedibus posita despicere uidetur et sua sublimitate se omnium
                        nobilissimum profiteri, quem summus et immortalis opifex fabricauit atque
                        ornauit Deus, ut esset angelorum sedes hominumque beatorum domicilium
                        sempiternum. Videmus ista etiam, quę sub cęlo sunt, solem, lunam, sydera,
                        cuncta terrena corpora luce sua formositateque superare; nec dubitamus ea,
                        quę supra cęlum sunt, longe illustriora formosioraque esse, quę mortales
                        oculi uidere non possunt. Nouimus pręterea concepti formatique hominis
                        primam habitationem maternum uterum esse, secundam hunc terrarum orbem,
                        tertiam, si sancte pieque uixerit, regnum ipsum cęlorum. Quanto igitur
                        primam secunda, tanto secundam tertia superat decore, claritate,
                        amplitudine. Prima quoque in utero habitatio nouem mensium est, secunda in
                        terra, cum longissima, centum annorum est. At uero tertia in cęlo perpetua
                        est et ęterna. Nullo temporis spacio concluditur, <pb n="3-608"/> nullo
                        annorum numero terminatur. Quę quantum cęteras diuturnitate pręcellit,
                        tantum etiam operis pulchritudine, materię nobilitate, naturę uirtute
                        bonisque omnibus pręcellere putanda est. Quid, quod mundus homini simillimus
                        sit, adeo ut a principibus philosophię uiris homo ipse microcosmus
                        nuncupetur? Sed in homine ipso apparet, ut quęque membra infima sunt, ita
                        minus insignia esse minusque habere decoris. Infima sunt pedes, foemora,
                        inguina, uenter; suprema sunt pectus, manus, collum, facies, uertex. Et hę
                        quidem partes nudę sunt, ut quas formę suę minime pudeat; illas uero quasi
                        erubescentes plerunque tegimus et operimentis cęlamus. Inferiora etiam
                        nullum sensum pręter tactum habent. At in superioribus cuncti pariter sensus
                        conuenere. Cor sedet in pectore, ubi cogitationum conceptaculum est animique
                        passionum. In manibus pręter tactum, qui toti corpori communis est, etiam
                        perfectio earum uoluntatum est, quę operationem exigunt. In collo siue
                        palato gustus est, quo sapores discernimus; lingua, qua uocem formamus. In
                        facie odoratus, uisus, auditus. In uertice intellectus, quo Deum
                        cognoscimus; memoria, qua pręterita recordamur; uoluntas, qua a male agendo
                        declinamus et ad bene beateque uiuendum disponimur. Animaduerte igitur huius
                        minoris mundi, id est, hominis, quanto superiora inferioribus ornatiora
                        generosioraque ac meliora sint. Ita maiorem quoque mundum se habere crede,
                        ut, quantum cęlum distat a terra, tantum quoque et cęlorum regnum a regnis
                        terrę rerum omnium copia atque magnificentia distare nunquam dubites. Quin
                        potius cum Baruch propheta attonitus exclama: <q>O, Israhel, quam magna est
                            domus Dei et ingens locus possessionis eius! Magnus est et non habet
                            finem, excelsus et immensus. </q>Vel illud cum psalmista: <q>Gloriosa
                            dicta sunt de te, ciuitas Dei. </q>Et: <q>Domum tuam, Domine, decet
                            sanctitudo in longitudinem<ref target="#d3e11361"/>
                     <note xml:id="d3e11361" ana="editor" resp="BG">*corr. ex<q> longitudine</q>
                     </note>
                            dierum. </q>Ad hęc etiam nemo ignorat inferiora ista per illa superiora
                        regi et gubernari. Inde nobis dies, inde nox. Inde numeramus annos, inde
                        anni partes distinguimus, inde discernimus menses, <pb n="3-609"/> inde
                        terra concipit, inde animantibus alimenta suppeditat. Multo ergo nobilior
                        locus, unde talia donantur, quam hic, qui recipit donata. Hic certe sine
                        illius munificentia ac liberalitate stare non posset. Ille uero nulla huius
                        ope indiget neque quicquam pro quotidiana beneficia repetit, sed etiam multa
                        bona largiendo ad plura possidenda sursum nos inuitat seque nobis ultro
                        offert. Et, si per uiam, quę ad illum ducit, contenderimus, bonis eius
                        perfruemur. Cuius quidem pulchritudinem Propheta admiratus dicebat:
                            <q>Domine, dilexi decorem domus tuę et locum habitationis glorię tuę .
                        </q>Et: <q>Quam dilecta tabernacula tua, Domine, Deus uirtutum! Concupiscit
                            et deficit anima mea in atria Domini. </q>Et: <q>Beati, qui habitant in
                            domo tua, Domine ! In secula seculorum laudabunt te. </q>Postremo, si
                        loca ipsa ex iis, qui in iis manent, consyderauerimus — debet enim domus
                        forma habitatoris personę dignitatique respondere — omnis terrę pulchritudo
                        cęlestis machinę pulchritudini collata deformitas erit. Hic mortalium
                        habitatio est, illic etiam angelorum, etiam Dei. Superni ergo cęlestisque
                        habitaculi elegans et ineffabilis decor, et nulli comparanda structura, et
                        omnibus lignis, omnibus gemmis, omnibus metallis magis excellens materia
                        pars magna gaudii lętitięque beatorum erit.</p>
               <p>Sed profecto magis etiam gaudebunt sua inter se societate sanctorumque
                        angelorum. Electus gloriosusque conuentus immensam singulis pariet animi
                        uoluptatem. <q>Illuc enim ascenderunt tribus, tribus Domini, testimonium
                            Israhel, ad confitendum nomini Domini. </q>Illic sunt primi parentes
                        nostri, illic patriarchę, illic prophetę, sacerdotes, duces, iudices, reges
                        reliquique Veteris legis obseruatores, non per Legem, sed per gratiam, quę
                        successit Legi beatitudinem adepti, quia Lex per Moysen data est, gratia et
                        ueritas per Iesum Christum facta est. Illic itaque cum Christo et apostoli
                        eius sunt, et pontifices, et presbyteri, et diaconi, et monachi, et
                        anachoretę, et martyres, et uirgines, et uiduę, et omnes Christi serui
                        omnesque fideles, qui fidem synceram, spem firmam, charitatem ueram in fine
                        non deseruere. Hi omnes, tam ueteres quam noui, quoniam <pb n="3-610"/>utrique unum in Christo sunt, concordi inter se consortio lętabuntur
                        paresque animis ac uoluntate, <q>delectabuntur — </q>ut Propheta ait — <q>in
                            multitudine pacis. </q>O, si modo, sicut speramus, eo conscenderimus,
                        quale nobis gaudium erit uiuos pręsentesque cernere in cęlo, quorum nunc
                        ossa in sepulchro iacentia multorum interdum dierum multique periculi
                        peregrinationibus uidere expetimus uisaque ueneramur! Qui si mortali adhuc
                        ore tam comptum elegantemque sermonem edere consueuere, quanto dulciore nunc
                        iubilant sono, cum mortis expertes sunt, cum nihil terrenum sapiunt, sed
                        tantum spiritalem diuinamque sapientiam mente concipiunt incorruptibili. O,
                        quantum oblectamentum erit eorum iam consuetudine familiariter uti, quos,
                        tametsi nunquam uiderimus, memoriam tamen ipsorum festis, cerimoniis rituque
                        solenni celebramus.</p>
               <p>Quid pręterea de societate angelorum dicam? Vnum quandoque sub hominis figura
                        conspexisse magni miraculi loco habetur. Sed quid miraculi erit eos in
                        propria imagine uidere? Nam et hoc beatis oculis datum erit, ut cernere
                        angelicos spiritus possint, et non unum tantum aut duo aut tres, sed tot
                        milia milium, et quorum numerum scit ipse, qui creauit. Deinde, quo ordine
                        disponantur, quibus discernantur dignitatibus, qua quisque pręstet
                        autoritate. Hic sunt angeli, illic archangeli, alibi throni, alibi
                        dominationes, alibi uirtutes, alibi potestates, alibi Cherubin, alibi
                        Seraphin, Gabriel, Raphael, Michael, et si qua alia sunt illorum nomina, qui
                        in cęlo sunt. O, iocundissimum spectaculum, in quo licebit nobilissimam Dei
                        creaturam ineffabili uisionis dono clare intueri et cum ea fraterna iam
                        charitate coniungi consortioque eius perpetuo frui et una cum ipsa communem
                        Dominum semper laudare, in psalmis et canticis illis, quorum iubilus omnia
                        musica instrumenta superat suauitate. Et non tubę, non cytharę, non lyrę,
                        non cymbala, non tympana, non nabla, non organa, non symphonię, non sambucę,
                        non psalterium, non cornu, non ulli, qui in terra sunt, hominum auiumue
                        cantus illi ualent comparari. Cunctis dulcius est angelicum melos, cunctis
                        iocundior beatorum uox, cunctis delectabilior canticis cęlestis festiuitas
                        Alleluiaque sempiternum.</p>
               <pb n="3-611"/>
               <p>Sed quid tandem de ipsa Virgine Beata loquar? Quam etiam iocundum erit sacram
                        eius micantemque faciem cernere, quę pulchrior est quam luna, fulgentior
                        quam sol, cuius decorem angeli mirantur, sancti obstupescunt, utrique
                        honorant! Hęc est cęli Regina, stellis coronata, sole amicta, supra omnes
                        mulieres benedicta. Hęc est Dei mater, et tamen Virgo. Ipsum genuit, per
                        quem ipsa facta fuit, immo, per quem facta sunt omnia. Hęc est uirga de
                        radice Iesse, de qua flos ascendit Christus. Hęc terra, quę germinauit mundi
                        Saluatorem. Hęc porta clausa, per quam non apertam Dominus, Deus Israhel,
                        ingressus est. Huius uirtus, huius gloria talis est in cęlo, ut ordinatę
                        castrorum aciei comparatur. Quod sane partim ad ipsam, partim ad comitatum
                        ipsius apte accomodateque referre possumus. Ad ipsam, quia nihil post
                        Christum ita compositum est, ita ordinatum, ita omni fortitudine, omni
                        bonitate, omni gratia plenum; ad comitatum, quia uirgines Virgini assistunt,
                        seruiunt sancti, angeli quoque ancillantur, et ipsa innixa super dilectum
                        suum omnibus pręsidet, prę omnibus conspicitur sublimis, quoniam
                        sublimissimus est, qui de ipsa nasci dignatus est.</p>
               <p>Eleuata est enim magnificentia eius super cęlos, ut sit sanctę Ecclesię
                        caput, et sacerdos, et Dominus. Per ipsum accessus patet ad Patrem, qui Dei
                        et hominum mediator est, et Dei Filius, et imago, et uirtus, et sapientia,
                        et lux, sedens a dextris maiestatis eius. Ipsi omne genu flectitur,
                        cęlestium, terrestrium et infernorum, ipsum omnis spiritus laudat, omnis
                        lingua confitetur; quia ipse est Verbum, <q>in quo condita sunt uniuersa
                        </q>— sicut Apostolus inquit — <q>in cęlis et in terra, uisibilia et
                            inuisibilia, siue throni, siue dominationes, siue principatus, siue
                            potestates. Omnia per ipsum et in ipso creata sunt. Et ipse ante omnes,
                            et omnia in ipso constant. </q>Ipse Redemptor, ipse Saluator noster,
                        ipse salus nostra, pax, gaudium, beatitudo. Cum illo habitabunt sancti in
                        hęreditate cęlesti, in lumine inenarrabili, in gloria sempiterna. Ait enim:
                            <q>Vbi ego sum, illic et minister meus erit. </q>Et: <q>Pater, quos
                            dedisti mihi, uolo, ut, ubi ego sum, et illi sint mecum, ut uideant
                            claritatem meam, quam <pb n="3-612"/> dedisti mihi, quia dilexisti me
                            ante constitutionem mundi. </q>O, felix societas hominum et angelorum et
                        prę omnibus desyderabilibus magis desyderandum consortium, ubi et Virgo, Dei
                        Mater, et Christus, Dei Filius, non in imagine picta aut ficta nec sub
                        aliena specie, sed in propria forma proprioque decore conspicui pręsentesque
                        apparent et ab omnibus illa honoratur, hic colitur et adoratur! O, plenum
                        perpetui gaudii spectaculum et nullius unquam aduersi particeps felicitas!
                        Procul est a te omnis solicitudo, omnis metus, omne periculum, procul omnis
                        labor, omnis dolor, omne tedium. Nullus tibi proximat morbus, nullus te
                        infestat ęgritudo, nullus inquietat hostis, nulla conturbat contentio,
                        nullum uexat odium, nullum tentat uitium. Abest ęstus, abest hyems, abest
                        tempestas, abest omnis uentorum hymbriumque procella omnisque maligni aeris
                        intemperies. Nemo est, qui de casu aliquo sorteue conqueratur nec qui sibi
                        pręter id, quod habet, amplius optet, iocundius desyderet, melius
                        concupiscat. Tecum est quies et securitas, gaudium et gratia, salus et pax,
                        concordia et charitas, iustitia et uirtus, uer perpetuum, amoenitas perennis
                        et indicibili suauitate cuncta permulcens Sancti Spiritus aura. Omnes in te
                        exultant, omnes iubilant, omnes omnibus bonis plenos esse ac semper fore se
                        agnoscunt.</p>
               <p>Hoc illis pręstat clara uisio inuisibilis Dei et lucis illius inaccessibilis
                        gratuitus conspectus. Quanquam diuinus Euangelista Ioannes dicat: <q>Deum
                            nemo uidit unquam. </q>Et uas electum Paulus. <q>Quem nullus hominum
                            uidit, sed nec uidere <sic>potestę</sic> . </q>Quę quidem dicta sic
                        accipienda sunt, ut uel ad maiestatis eius immensitatem referantur, quam
                        nemo comprehendere potest, nisi qui immensus est, uel ad eam formam, quę
                        corporis oculis cerni nequit, quia Deus spiritus est. Et sicut in spiritu
                        eum adorare oportet, ita et spiritu aspicere, ut, qui carneis oculis
                        inuisibilis est, mentibus beatis uisibilis sit, et hoc quidem uere
                        aperteque, sed modo mirabili atque inaudito, et qui uerbis exprimi non
                        potest. Hinc sane idem Apostolus, qui Deum a nemine uideri posse dixerat:
                            <q>Videmus — </q>inquit — <q>nunc per speculum in <pb n="3-613"/>
                            ęnigmate, tunc autem facie ad faciem. Nunc cognosco ex parte, tunc autem
                            cognoscam, sicut et cognitus sum. </q>Et ille quoque, qui Deum a nemine
                        unquam uisum asseuerat, rursum ait: <q>Charissimi, nunc filii Dei sumus. Et
                            nondum apparuit, quid erimus. Scimus, quoniam, cum apparuerit, similes
                            ei erimus, quoniam uidebimus eum, sicuti est. </q>Et iterum: <q>Serui
                            eius seruient illi, et uidebunt faciem eius. </q>Et ipse Dominus in
                        Euangelio: <q>Beati mundo corde, quoniam ipsi Deum uidebunt ! Discipulis
                        </q>quoque rogantibus ostendi sibi Patrem respondit primo id, quod credere
                        debeant: <q>Ego in Patre, et Pater in me est; </q>deinde, quod sperare:
                            <q>In illo die — </q>inquit — <q>uos cognoscetis, quia ego sum in Patre
                            meo, et uos in me, et ego in uobis. </q>O, immensam erga nos diuinę
                        bonitatis charitatem! In hominibus manere dignabitur, ut ab hominibus
                        cognoscatur, cognitus uideatur, uisus beatos efficiat. Vnde sequitur: <q>Qui
                            diligit me, diligetur a Patre meo. Et ego diligam eum, et manifestabo ei
                            meipsum. </q>Diligit nunc nos Dominus, ut credamus, postea diliget, ut,
                        quod credidimus, manifeste uideamus, qua scilicet uisione et angeli semper
                        uident faciem Patris, qui in cęlis est. Dabit ergo nobis credentibus
                        paracletum spiritum, ut maneat nobiscum in ęternum, spiritum ueritatis, quem
                        mundus non potest accipere, quia non uidet eum nec scit eum. Nos autem
                        cognoscemus eum, et apud nos manebit, et in nobis erit. I nunc, insane
                        seculi amator, dilata tibi honorum philacteria, magnifica iactantię tuę
                        fimbrias, cumula opes, posside regna, impera terrarum orbi! Nunquam tam
                        magnus eris, ut te conferre possis cum Christi amatore, qui accipit, quod
                        mundus non potest accipere, et uidet et scit, quę tu neque uidere neque
                        scire potes. Tu cum pompis et deliciis mox deficies, ille cum suis semper
                        erit. Delicię tuę — terra — tecum simul transibit. Delicię suę — Deus —
                        stabit in ęternum, cum illo permanebit, et in illo erit. Nihil ei unquam ad
                        beatitudinem deesse poterit, cui semper tam pręsens propiciusque aderit
                        omnium bonorum omnisque perfectę felicitatis largitor Deus. <q>Gloria et
                            diuitię in domo eius, et iustitia eius manet in seculum seculi.
                        </q>Beati ergo, non qui terrenum et caducum regnum obtinebunt, sed qui <pb n="3-614"/> cęleste et ęternum! Hi quippe uidendo illum, qui summum
                        bonum est, omnibus, quę desyderantur, bonis replebuntur: incorruptione,
                        immortalitate, intellectus illuminatione cordisque lętitia sempiterna
                        beatitudineque perfecta. In lumine uidebunt lumen, in Deo Dei Verbum et ab
                        utroque procedentem Spiritum. Intelligent, quomodo Pater et Filius et
                        Spiritus sanctus sint unus Deus, discreti in personis, unum in substantia.
                        Aperientur eis mysteriorum libri, et secreta cęlestis arcani pandentur, ut,
                        quod nunc fide tenent, tunc, sicuti est, uidendo intelligendoque agnoscant.
                        Audient arcana illa uerba, quę non licet homini loqui. Denique, quod
                        oratorum princeps Demosthenes aut par illi in dicendo Tullius nunquam eloqui
                        potuissent, quod gentilis philosophię antistes Plato aut ipso argutior
                        Aristoteles nunquam inuestigare ualuissent, hoc minimus inter cęlestis
                        patrię ciues deprehendet, intelliget, tenebit, possidebit, dicente Domino
                        per prophetam: <q>Dabo tibi thesauros absconditos, et arcana secretorum, ut
                            scias, quia ego Dominus. Oculus non uidit, nec auris audiuit, nec in cor
                            hominis ascendit, quantum aut quale sit bonum illud, quod pręparatum est
                            iustis, quod fidelibus repositum est in thesauris ęternitatis. </q>Cui
                        apostolicę sententię astipulatur Esaias propheta dicens: <q>A seculo non
                            audierunt, neque auribus perceperunt; oculus non uidit, Deus, absque te,
                            quę pręparasti expectantibus te.</q>
               </p>
            </div>
            <pb n="3-615"/>
            <div type="caput" n="16">
               <head>Caput XVI / DE REVELATIONIBVS CAELESTIS BEATITVDINIS</head>
               <p>Immensam quidem et inenarrabilem esse gloriam illam sanctorum quoque nobis
                        exempla certis manifestisque argumentis ostendunt.</p>
               <p> Iacob in quiete scalam uidit de terra ad cęlum usque extensam angelosque per
                        eam ascendentes ac descendentes. Vidit Dominum scalę innixum sibique
                        benedicentem et euigilans ait: <q>Vere Dominus est in loco isto, et ego
                            nesciebam! </q>Simulque obstupefactus: <q>Quam terribilis est </q>—
                        inquit — <q>locus iste! Non est hic aliud nisi domus Dei et porta cęli!
                        </q>Somnians ergo imagines menti oblatas uidit, et tanta demum admiratione
                        correptus fuit. Quid, si beatos spiritus et inuisibilem Deum, non in
                        imagine, sed in ueritate, in qua ab iis, qui in cęlesti regno sunt,
                        uidentur, conspexisset?</p>
               <p>Idem cum uiro luctatus marcescente, tacto ab eo foemoris neruo claudicauit.
                        At ubi in uiro Deum agnouit, gloriatus est dicens: <q>Vidi Dominum facie ad
                            faciem, et salua facta est anima mea. </q>Contempsit exteriorem corporis
                        lęsionem, dum ex pręsentia Dei intus in mente exultat dumque animę salute
                        lętatur, non sensit detrimentum. Sed quanto magis tunc exultasset, si
                        claram, non adumbratam faciem Dei uidisset et salutem tam animę quam
                        corporis perpetuam perennemque fuisset assecutus.</p>
               <p>Moysi Dominum in flamma rubi apparuisse legimus atque ad se accedenti
                        dixisse: <q>Non appropies huc! Solue calciamentum de pedibus tuis! Locus
                            enim, in quo stas, terra sancta est, et ego sum Deus patris tui, Deus
                            Abraham, Deus Isaac, Deus Iacob. </q>Expauit ille tanti nominis <pb n="3-616"/>horrore perculsus nec iam aspicere flammam audebat, ad quam
                        ausus fuerat accedere. Quam magna igitur cęlicolarum felicitas, quibus nec
                        accessus denegatur nec uisionis diuinę fruitio subtrahitur!</p>
               <p>Sub aliis quoque creaturarum formis latens Creator Moysi apparebat et, ut
                        testatur Scriptura, loquebatur ad eum facie ad faciem, sicuti solet loqui
                        homo ad amicum suum. Et tamen ad ipsum Moyses: <q>Si inueni gratiam in
                            conspectu tuo </q>— inquit — <q>ostende mihi faciem tuam, ut sciam te et
                            inueniam gratiam ante oculos tuos! </q>Et iterum: <q>Ostende mihi
                            gloriam </q>tuam! Quibus uerbis indicauit, tametsi figuram ignis aut
                        nubis cerneret et inde uocem emissam audiret, non tamen se faciem illam
                        uidere, quam in paradiso beati uident. Unde respondit Dominus: <q>Non
                            poteris uidere faciem meam. Non enim uidebit me homo, et uiuet.</q>
               </p>
               <p>Post hęc Moyses de monte Synai descendens, cum ad populum uerba faceret,
                        apparuit (sicut scriptum est) facie cornuta ex consortio sermonis Domini. Ea
                        cornua quosdam lucis radios fuisse exponunt. Et Apostolus gloriam uultus
                        eius appellat, qua luce ita illorum, ad quos loquebatur, uisum
                        pręstringebat, ut nisi uelatus aspici non posset. Et si tantus glorię
                        splendor in hominis adhuc mortalis uultu effulsit, quanto fulgentiores
                        futuros putamus uultus eorum, qui induent immortalitatem, qui non momentanea
                        et brevi, ut olim Moyses, sed perpetua et ęterna mansione cum Deo erunt et
                        faciem, quam ipse uidere non poterat, clare aperteque spectabunt.</p>
               <p>Sunt tamen quidam, qui Moysi Deum clare et secundum naturam suam quandoque
                        apparuisse asseuerent, ex eo quod dicitur: <q>Palam, et non per ęnigmata et
                            figuras Deum uidet. </q>Dictum est autem, non quod Dei essentiam
                        uiderit, sed quod colloquiis eius usus sit simplicibus et apertis, non per
                        somnium neque per ambages uerborum aut res aliud quam ostendunt
                        significantes, ut tanto cęteris prophetis pręlatus uideatur, quanto minus
                        obscura oracula meruerit accipere.</p>
               <p>Helias curru igneo per turbinem in cęlum raptus uideri potuit beatus, quoniam
                        non est morte solutus, ne sicuti <pb n="3-617"/>cęteri omnes ante Saluatorem
                        ad inferna descenderet. Sed quanto illi beatiores erunt, qui resumpto
                        corpore obuiam Christo in aera rapiendi sunt, nec<ref target="#d3e11503"/>
                  <note xml:id="d3e11503" ana="editor" resp="BG">*corr. ex<q>
                        ne</q>
                  </note> ut ille per turbinem, sed per resurrectionis gloriam, nec ut
                        ille in cęlum, sed supra cęlum, nec ideo beati futuri, quia ad inferna non
                        descendent, sed quia diuino semper fruentur conspectu. Vis nosse, quantum
                        inter se differant? Et ipsi in fine moriendum est Antichristo perimente,
                        deinde resurgendum Christo resuscitante, ut ad solidam hanc, de qua
                        loquimur, consummatamque perueniat felicitatem.</p>
               <p>Ezechiel propheta uidit super firmamento sedentem in throno et, cum multa
                        alia, quę uiderat, enarrasset, postea intulit: <q>Hęc uisio similitudinis
                            glorię Domini. </q>Quantę autem admirationis quantiue mysterii sint ea
                        quę uidit, legere possumus, explicare non possumus. Et si tam stupenda
                        glorię similitudo, qualis, quęso, ipsa gloria? Et si similitudinem uidens
                        territus, ut ipse fatetur, cecidit in faciem suam, quomodo sustinuisset
                        eius, qui sub illa similitudine latebat, maiestatis conspectum? Nisi forte
                        eodem spiritu confirmatus, qui iacentem errexit, de quo ait: <q>Et ingressus
                            est in me spiritus et statuit me supra pedes meos. </q>Ex quo coniectare
                        libet, quanto illi fortiores sint, qui gloriam ipsam uidentes exultant, si
                        hic similitudinem tantummodo eius uidens tam uehementer timuit.</p>
               <p>Porro, ut iam perfectioris gratię utamur documentis, ipse Dominus noster
                        Iesus Christus coram Petro et Iacobo et Ioanne in monte transfiguratus
                        refulsit, ita ut splendorem illius cernentes futurę beatitudinis dulcedinem
                        degustarent et <q>bonum est nobis hic esse </q>dicerent. Nondum plene
                        gloriam eius uidebant, sed tantum quoddam glorię simulacrum. Et tamen, ubi
                        ipsum sic coruscantem uiderunt, ibi cum ipso quamprimum permanere
                        exoptarunt. Moysen et Heliam circa eum stare conspiciunt et ecce, quos
                        nunquam antea uiderant, diuino fulgore mentem illuminante agnoscunt.
                        Exclamat Petrui: <q>Domine, si uis, faciam hic tria tabernacula: tibi unum,
                            Moysi unum et Helię unum. </q>Cur <pb n="3-618"/>quartum sibi fieri non
                        petiit? Quia sub eodem tabernaculo cum Domino habitare concupiuit, cuius
                        aspectum tantę suauitatis esse persensit. Sed cur ab eo Moysen et Heliam
                        seducebat? Ut ostenderet sufficere sibi solum Christum. Cęterum, ut
                        imbecillitatem humanę naturę agnoscamus, nubis lucidę superuentu et de nube
                        diuinę vocis sono conterriti apostoli, in faciem conciderunt. Maiora itaque
                        restabant, quę nondum sustinere poterant et quibus nunc gloriosi fruuntur.</p>
               <p>Christum tamen cum glorię suę sublimitate Stephanus, primus martyr, ante uitę
                        finem uidisse creditur. Sic quippe de illo legimus: <q>Cum esset plenus
                            Spiritu sancto, intendens in cęlum uidit gloriam Dei et Iesum stantem a
                            dextris Dei et ait: Ecce uideo cęlos apertos et Filium hominis stantem a
                            dextris uirtutis Dei. </q>Plenus igitur Spiritu sancto sit oportet, qui
                        uult uidere Christi gloriam. Cuius uisę iocunditate captus Stephanus, cum
                        lapidaretur, non, ut mortem euaderet, orauit, sed ut per mortem cum Christo
                        uiuere inciperet, dicens: <q>Domine Iesu, suscipe spiritum meum!</q>
               </p>
               <p>Paulus quoque apostolus gloriam Dei uidisse creditus, sed ad tertium usque
                        cęlum raptus, idque utrum in corpore an extra corpus sibi contigerit,
                        nescit. Et cum ita sit, manifestum est ad uidenda, quę uidit, et audienda,
                        quę audiuit, non sensibus corporis usum, sed alio quodam sensu longe puriore
                        diuinioreque. <q>Et audiui </q>— inquit — <q>arcana uerba, quę non licet
                            homini loqui. </q>Profecto, si aure audisset, et lingua eloqui
                        ualuisset. Sed supernę glorię bonum maius est, quod ut iis instrumentis aut
                        percipi queat aut exprimi possit.</p>
               <p>Ioannes in Apocalypsi se in cęlo fuisse testatur, non tamen cum corpore, sed
                        in spiritu. Ibi uidit sedentem in throno, uoces audiuit, sensit tonitrua,
                        lampades conspexit et quatuor animalia Deum laudantia et uigintiquatuor
                        seniores, honorem officiumque deferentes sedenti in throno. Vidit sanctam
                        ciuitatem Hierusalem tanquam sponsam ornatam uiro suo Christo. In qua neque
                        luctus neque clamor neque dolor neque mors erat, sed gaudium, pax, quies
                        uitaque <pb n="3-619"/> sempiterna. Cuius muri ex lapide precioso, ipsa
                        aurum mundum, templum eius Deus omnipotens et Agnus. Claritas Dei illuminat
                        illam, et lucerna eius est Agnus. <q>Non intrabit in eam aliquid
                            coinquinatum aut abominationem <sic>fadens</sic> et mendacium. </q>Vidit
                        fluuium aquę uiuę procedentem de sede Dei et Agni, de quo in Psalmo dicitur:
                            <q>Fluminis impetus lętificat ciuitatem Dei. </q>Vidit lignum uitę
                        reddens fructum et folia ad sanitatem eorum, qui seruient Deo et faciem eius
                        intuebuntur et nomen eius frontibus incriptum gerent. <q>Non egebunt </q>—
                        inquit — <q>lumine lucernę neque lumine solis, quoniam Dominus Deus
                            illuminabit illos, et regnabunt in secula seculorum. </q>Quam pręclare
                        apostolus reuelatam sibi supernę glorię descripsit dignitatem! Audimus
                        quidem uerba consyderamusque mysteria et miramur. Sed ubi sunt, quęso, illa
                        ineffabilia? Profecto, si omnium insuper hominum linguę hac de re sola
                        quotidie loquantur, semper bonum illud residuum erit, quod dici non potest
                        quodque omnem exuperat fandi pariter et scribendi facultatem.</p>
               <p>Idem apostolus, iam fere centenarius senex, cum supremus uitę dies urgeret,
                        sepulturam sibi parari iussit, quam, dum palam intrat, ingenti lumine
                        diuinitus operitur. Lux recessit, sed ipse non comparuit. Locus, in quo se
                        animam redditurus collocauerat, manna adhuc scaturire cernitur. Illum itaque
                        cum corpore ad cęlum assumptum credimus, tum quia nusquam terrarum reliquię
                        eius ostenduntur, tum etiam quia non incongrue assumptus uidetur. Nam
                        quemadmodum Beata Virgo carae et spiritu sanctificata post Filium, quem
                        genuit, supra cęlum ascendit, sic decuit, ut etiam iste adoptiuus filius
                        carne et spiritu sanctificatus sanctam sequeretur matrem et integer eo
                        perueniret, quo ipsa, cui commendatus fuerat, integra abiit. En, quanto
                        largior Noui quam Veteris Testamenti gratia! Tulit Deus cum corpore Enoch,
                        tulit Heliam, sed ut differret mortem eorum, non ut auferret. Ioannes uero
                        ita sublatus est, ut amplius mori non posset. Illi futuram in fine corporum
                        resurrectionem expectant, hic multo ante pręuenit, prius resurgens quam
                        esset sepultus, prius cęlum <pb n="3-620"/> penetrans quam putaretur
                        mortuus. Nec mirum, si feruens oleum membris illis nocere non potuit, quę
                        tanto priuilegio mox donanda erant.</p>
               <p>In Petri apostoli martyrio a multis angelos uisos tradunt coronas illi
                        rosarum liliorumque porrigentes atque etiam iuxta stantem Christum
                        apertumque librum manu tenentem, in quo ea scripta conspiciebantur, quę
                        Petrus ad populum fando expromebat. Et dum plebs eum subtrahere neci uellet,
                        ne oblatam sibi gloriam impedirent, petiit. Sed quota hęc beatitudinis eius
                        pars, quę tantum ad fidelium consolationem uel infidelium conuersionem se
                        ostendit, cum ille etiam inuisibilibus intra se iam frueretur bonis! Quę
                        plenius liberiusque amplecti affectans crucifigi optauit et tam immane
                        supplicium gratanter subiit; neque mors ei grauis, sed dilatio mortis erat.</p>
               <p>Pauli apostoli caput a corpore dissectum, ter per humum prosiliit, ter Iesu
                        Christi nomen inuocauit, tres fonticulos, qua saliendo terram contigit,
                        scaturire fecit. De uulnere eius lac primo, deinde sanguis emanauit. Quorsum
                        tot miracula in morte sancti huius, nisi ut hęc tam magnifica oculis nostris
                        obiecta pensitantes, quanto illa in cęlo magnificentiora sint eius pręmia,
                        quę oculus non uidere potest, cogitemus.</p>
               <p>Andreas quoque apostolus, cum in crucem Egeę proconsulis iussu actus esset,
                        deliberantibus turbis, ut ipsum per uim irruentes erriperent, non acquieuit,
                        dissolui cupiens et esse cum Christo. Cum igitur iam biduum de cruce ad
                        illos uerba fecisset, uitę ęternę promissis omnes errigens, si religionem a
                        se prędicatam constanter tenuissent, postremo animam Deo commendans, luce de
                        cęlo lapsa circumfulsus expirauit. In quanto ergo lumine uiuunt sancti, si
                        etiam moriendo luce sepiuntur!</p>
               <p>Sic et Odilo, abbas Cluniacensis, qua die defunctus est, Gregorio monacho
                        multa luce refulgens apparuit seque ęternę beatitudinis pręmio potiri dixit.
                        Sic quadraginta martyrum apud Sebasten, Armenię oppidum, combustorum ossa in
                        fluuium proiecta sub aquis ueluti micantium <pb n="3-621"/> stellarum
                        imagines lucere visa sunt et ab episcopo, qui ea quęsitum ierat, latenter
                        collecta reuerenterque seruata. Sic supra Nicolai, Rhemensis episcopi, et
                        sororis eius tumulum, quos capta urbe effera Vandalorum gens Christum
                        confitentes peremerat, et lampades ardere uisę et angelorum cantus auditus.
                        Sic denique multorum uel in sepulchris corpora uel in uisu apparentes
                        imagines, dum miro fulgore splenduissent, fidem fecere illos ęterni luminis
                        beatitudinem in cęlesti gloria consecutos; contra eorum prauitatem atque
                        dementiam, qui ad ultimum usque Iudicii diem et bonis differri dixerunt
                        paradisum et infernum malis. Quod si ita esset, profecto plus glorię
                        cadauera sanctorum, nunc suaui odore fragrantia, nunc ingenti luce conspicua
                        haberent quam ipsę animę nescio ubi neque quo ueterno consopitę.</p>
               <p>Diui quoque Hieronymi corpus, cum spiritum reddidisset, subita lux
                        circumfulsit, uisi sunt angeli et Christi uox audita, quę illum ad
                        possidendum cęleste regnum inuitaret. Lux cum spiritu abiit, odor
                        suauissimus cum corpore remansit. Eadem hora Cyrillus, episcopus
                        Hierosolymitanus, animam eius angelicis manibus gestatam cęlum uersus
                        tendere conspexit. Eodem die sancta hęc anima miro radians fulgore Augustino
                        Hippone apparuit. Turoni etiam duo monachi lucentem globum aera transire et
                        inde dulciter canentium choros audiri dum admirantur, intellexerunt
                        Hieronymi presbyteri animam tunc apud Bethlehem defuncti ab angelis ad
                        paradisi quietem ferri, et hoc quidem pro laboribus, quos ipse in uita
                        exhausit, Dei laudibus et hominum utilitati semper intentus. Tot pręterea
                        signa de illo, tot miracula enumerantur, ut mihi certe uel pręcedere
                        reliquos beatos apud Deum dignatione uideatur uel paucos habere pares.</p>
               <p>Pauli etiam, primi eremitę, beatam animam angelico ministerio ad cęlum tolli
                        uidit Antonius abbas. Mox defunctum esse deprehendit, et questus est, quod
                        se in itineris comitem non assumpsisset, nihil dubitans, quin e corpore
                        statim ad beatitudinem translatus esset. Idem Antonius <pb n="3-622"/> non
                        modico locorum interuallo discretus Ammonis abbatis obitum cognouit, cum
                        animam eius multo candore illustrem et in sublime tendentem conspexisset.</p>
               <p>Ad hęc Pafnutii, Benedicti, Stephani, Egidii, Spei abbatum; Tiburtii,
                        Valeriani, Maximi, Marcellini, Petri, Iustini, Pastoris, Quintini, Seueri
                        martyrum; Decimi Leonis, papę; Amatoris, Antisiodorensis episcopi, Germani,
                        Capuani episcopi, Onophrii solitarii in Aegypto, Speciosi in monte Cassino
                        monachi compluriumque aliorum, quos enumerare longum esset, felices animę,
                        quo die corpora sua reliquerunt, eo ad cęlum tolli uisę sunt et, dum
                        tollerentur, melos interdum lętantium angelorum auditum; Deo uolente
                        felicitatis, ad quam euocabantur, testimonium in terra residere, ne alios
                        pigeret eorum uitam imitari, quos beatos esse certo iudicio agnouissent.</p>
               <p>Augustinum quoque quo die corpus eius mandatum sepulturę fuit, monachus
                        quidam procul inde manens et in spiritu raptus uidit infula et
                        pontificalibus indumentis insignem sedere intra nubem candoris eximii. De
                        oculis eius promicantes radii totam illuminabant ecclesiam et ubique
                        incredibilis odoris fragrantia nares oblectabat. Post hęc a Bernardo abbate
                        uisus est, dum per noctem sermones eius a fratribus in ecclesia legerentur,
                        limpidissimas ore aquas uomens, quibus totum ecclesię pauimentum supramodum
                        inundabat. Vere enim ille quasi quidam inundans fluuius Ecclesiam Dei
                        salutaribus documentis irrigauit et lumine ingenii Scripturarum obscura
                        clariora fecit. Sanctitatis etiam uirtutumque suarum odorem tam late
                        effudit, ut nomen eius et in terra celebre sit et in cęlo. Palam igitur
                        factum est, quibus potissime meritis ad ęternitatem uitę peruenerit
                        inęstimabilemque mercedem.</p>
               <p>Quo die abbas quidam duos lectos ineffabili ornatu comptos multoque nitore
                        splendentes ab angelis ferri uiderat atque audierat in altero Hugonem,
                        abbatem Cluniacensem, collocandum, in altero Anselmum, archiepiscopum
                        Cantuariensem, cognouit ambos tunc simul uita ista defunctos et in lectis
                        uerę felicitatis requieuisse, de quibus dictum est: <q>Exultabunt sancti in
                            gloria, lętabuntur in cubilibus suis.</q>
               </p>
               <pb n="3-623"/>
               <p>Erasmo episcopo, martyri, post ingentia pro Christo fortiter tolerata
                        supplicia uisi sunt sancti apostoli et prophetę coronam sibi de cęlo
                        afferre. Qua uisione delectatus orauit uitę huius finem eoque impetrato
                        spiritum exalauit. Nunc itaque martyrii gloria coronatus exultat et in
                        conspectu Dei optimi maximi clarus atque inclytus incedit, eorum utens
                        consortio, a quibus coronari et ad cęlum usque deduci meruit.</p>
               <p>In Dominici quoque, prędicatorum patris, obitu, ad quantam ipse migrasset
                        beatitudinem, testatum est duorum uisione, Guali, prępositi conuentus
                        Brixiensis, et Rhaonis fratris. Alteri somnianti apparuit cęlum apertum et
                        angeli Dominicum eo de terra transferentes et Iesus Christus multa cum
                        iocunditate eundem suscipiens ac susceptum Marię matris offerens amplexibus.
                        Alter, cum missam celebraret, sensibus corporis consopitis tantum, spiritu
                        uigilans, illum cum reuerendo quodam uirorum comitatu ab urbe Bononia
                        processisse uidit aurea corona micantique fulgore conspicuum, quem nondum
                        uita audierat defunctum. Quanti ergo esset apud te, Domine, Dominicus tuus,
                        neminem latere uoluisti. Quoniam pręuenisti eum in benedictionibus
                        dulcedinis, posuisti in capite eius coronam de lapide precioso. Cęlum illi
                        sicut protomartyri tuo Stephano patere fecisti et, sicuti Ioannem, apostolum
                        tuum, ita et hunc, seruum tuum, Virgini Matri uirginem commendasti, ut
                        pariter ostenderes, quantum ipse meruisset et prędicandi officio et
                        proposito castitatis.</p>
               <p>Francisci etiam patris (a quo Minorum ordo coepit) ut uita, ita uitę finis
                        nobilis ac magnificus fuit. Quo expirante quidam fratrum animam eius in
                        stellę specie de ore eius emicuisse cęlumque petiisse uidit. Eadem illa hora
                        minister Terrę laboris grauiter ęgrotans, cum iam deficiente spiritu et
                        languescente lingua obmutuisset, repente in uocem prorupit dicens: »Expecta
                        me, pater, expecta me!« Et interrogatus patrem Franciscum se uidere dixit
                        multa cum luce cęlum uersus tendentem. Hoc dicto de corpore exiit et uerba
                        re comprobauit, illum continuo sequens, quem cernere <pb n="3-624"/> se
                        aiebat. Nunc cum illo cęlestibus fruitur diuitiis, quocum simul terrenas
                        contempsit. Cęterum Franciscus, sicut hic multis humilior, ita illic
                        clarior. Quod ne dubitaremus, in uisu apparens figuram stellę fulgentis prę
                        se tulit. Nam etsi alii quoque sancti stellis comparentur, stella tamen a
                        stella differt in claritate; sic et ipse in glorię dono. Nec mirum, si illic
                        proximus accedit Christo, qui hic stigmata portauit Christi.</p>
               <p>Martini episcopi uultus, cum obisset, splendidus apparuit, ut non mori eum,
                        sed ad immortalitatem transire fidem cuiuis faceret. Angelici pręterea
                        cantus circa ipsum auditi. Eadem hora Seuerinus, Coloniensis episcopus,
                        animam eius ab angelis ad cęlum ferri uidit. Seuerus etiam monachus ipsum in
                        quiete conspexit, niueo tegumento, uultu rutilo, radiantibus oculis, librum
                        manu gerentem summa cęli petere. Et euigilans audiuit eundem tunc
                        decessisse. Ambrosio quoque missam Mediolani celebranti et in spiritu rapto
                        uisum est se exequiis eius interesse. Et cum ad se rediisset, nunciauit
                        astantibus Martinum, Turonensem pręsulem, obiisse. Tot itaque testimoniis
                        declarata est eius beatitudo, ut, si pietatis iustitięque opera, quę
                        fecerat, laterent, beatus tamen crederetur. Rursum tanta eius probitas fama
                        celebris fuit, ut, si nulla in morte signa apparuissent, in sanctorum tamen
                        numero ab omnibus habendus esset.</p>
               <p>Nicolaum, Myreę episcopum, adhuc infantem uitę ęternę prędestinatum esse
                        signis quibusdam miraculisque apparuit, sed pręcipue uisione Sabatii,
                        religiosi uiri, in secessu mentis abducti. Aiebat enim se in cęlo uidisse
                        diuersorium quoddam regio luxu instructum, auro gemmisque fulgens. In quo et
                        sedile erat, tam opere quam materia imprimis insigne atque ita coruscans, ut
                        solis radios uincere uideretur; audisse autem ea Nicolao puero pręparata et
                        in cęlesti reposita regno. Pręscius quippe futurę uitę eius Deus pręmium ei
                        decreuerat ante pugnam, coronam ante uictoriam.</p>
               <p>Thomę quoque, Cantuariensi archiepiscopo, adhuc uiuo sedem contiguam sedibus
                        apostolorum a Deo concessam <pb n="3-625"/> se uidisse dixit quidam, qui
                        mortuus mox reuixerat. Inde, dum Thomas pro iuribus ecclesię sibi commissę
                        staret, ab impiis cęsus martyrio coronatur. Dumque illi exequię a clero
                        agerentur, angelorum accinentium uox audita testis beatitudinis eius fuit
                        fidemque fecit haud uana fuisse de illo uisa hominis rediuiui, quę apostolis
                        annumerandum significarant.</p>
               <p>Gregorio, pontifici maximo (qui unus ex columnis est Ecclesię Christi) dum
                        missale sacrificium offerret et iuxta ritum ad plebem conuersus »Pax Domini
                        sit semper uobiscum« diceret, angelica uox cunctis audientibus respondit:
                        »Et cum spiritu tuo!« Exinde mos inoleuit, ut pontifici ea uerba repetenti
                        nihil a clero respondeatur, ut scilicet dignum se exibeat, cui angeli
                        respondeant, non homines. Pręstare enim cęteris uitę sanctitate debet, qui
                        pręstat officii dignitate. Beatitudinis uero Gregori hoc quoque testimonium
                        additur, quod Petrus, eius discipulus, pluries capite ipsius Spiritum
                        sanctum in figura columbę consedisse uiderit. Cumque id prodidisset: »Ne
                        credite — inquit — nisi me nunc mori conspexeritis.« Hac tanti ueri
                        assertione usus est, ut inuidiam nonnullorum reprimeret, qui scripta
                        pontificis lacessentes delenda ignique tradenda censebant. Sciebat autem
                        moriturum se, ut primum secretum illud uulgasset. Ipso igitur Petro, sicut
                        prędixerat, moriente expauefacti aduersarii illum, quem paulo ante
                        petulanter mordere non dubitarant, uenerari coeperunt sanctumque ac beatum
                        dicere. Itaque Gregorii beatitudinem, et qui sciebat, moriendo probauit, et
                        qui liuebant, admirari compulsi sunt.</p>
               <p>Ricario solitario sepulto discipulus eius Sigobardus in spiritu raptus uidit
                        ipsum in aula quadam decoris et odoris incredibilis considentem splendoreque
                        coruscum. Ac per hęc uisibilia beatitudinem inuisibilem ei obuenisse facile
                        intellexit magisque mores magistri sui emulari et effingere conatus est,
                        quem tantam felicitatem consecutum fuisse minime dubitauit.</p>
               <p>In ciuitate Acitana ad tumulum Torquati episcopi de eius natalitio, hoc est,
                        Idibus Maiis olea florem mittit, <pb n="3-626"/> fructum facit ac maturat.
                        Inde expressum oleum cuiusque generis ęgritudini efficax habetur.</p>
               <p>Pari miraculo Rhemensi Galliarum urbe secundum sepulchrum Baudelii martyris
                        laurus fuit, cuius foliis contacti infirmi curabantur et ab immundo spiritu
                        uexati liberi fiebant. Quid per ista Dominus significare uoluit nisi animas
                        eorum apud se habitare, de quorum sepulturis tanta procederet virtus?</p>
               <p>Monachus quidam, cum mortem obiisset, a Mutio abbate interrogatus, uelletne
                        ad uitam, quam reliquerat, redire, se cum Christo esse malle respondit nec
                        amplius locutus est. Cum Christo igitur beatorum animę sunt, non cum sopore,
                        quo uerius illi dormiunt, qui beatitudinem earum ad diem Iudicii differri
                        somniant.</p>
               <p>Alexio Romę defuncto uox cęlestis insonuit: »Quęrite uirum, qui oret pro
                        Roma!« Ille sub pauperculi humilitate latens mundo ignotus erat et
                        monstrante cęlo patuit. Cur autem, ut pro Roma oret, quęri iussus sit, qui
                        iam mortuus erat, nisi quia post mortem melius uiuere coeperat digniorque
                        esse, qui, quod orasset, impetraret. Vir iustus igitur et post obitum orat,
                        non pro se, quia beatus est, sed pro aliis, qui nondum beati sunt. Siquidem,
                        quanto quis proximior Deo est, tanto citius, quod orarit, exorat. Hinc nempe
                        Ecclesię mos est illos, quos in sanctorum catalogo redactos colit, ut pro se
                        deprecentur, precari. Ita nunc et Alexius ipse, ut oret pro nobis,
                        inuocatur, qui prius a nemine noscebatur. Sed quoniam soli Deo notus esse
                        studuit, notus factus est omnibus, et id quidem post uitę huiuis finem,
                        quando multi, qui noti sunt, uenire in obliuionem solent et cum nomine
                        pariter sepeliuntur.</p>
               <p>Victor martyr persecutoris gladio cęditur et continuo de cęlo auditur:
                        »Vicisti, Victor beate!« Non propter illum hoc contigit, qui iam cum Deo
                        erat, sed propter illos, qui fortasse tormentorum, quę perpessus est,
                        memores beatum esse dubitarent, nisi tam certo indicio uerum didicissent.
                        Quanta autem beatitudo ea sit, docet in martyribus</p>
               <p>huius contemptus, intrepida suppliciorum toleratio et <pb n="3-627"/> nulla
                        unquam sęuiendi arte superata Christum confitentium firmitudo. Nihil quippe
                        tam durum est, ut durum esse possit, dum perenne bonum speratur, neque
                        quicquam tam dulce est, ut dulce esse queat, cum diuina suauitudo
                        degustatur.</p>
               <p>Agilius, Resbacensis abbas, cum annos plurimos Deo seruisset, confidenter
                        precatus est, ut e uita decederet. Et responso accepto eiusce uoti peracto
                        biennio compotem se futurum gaudere coepit, utpote qui tum demum ueram uitam
                        inchoaturus esset, cum hanc finisset. In obitu eius Ado monachus lętantium
                        angelorum cantus audiuit. Duo pręterea, alter febri laborans, alter dentium
                        dolore uexatus tactu corporis eius curati sunt. Siquis igitur uisionum
                        reuelationibus parum credit, experimento credat operis. Palam est beatas
                        esse animas eorum, quorum mortua corpora tanto adiumento uiuis sunt.</p>
               <p>Sergius et Bachus martyres, carceris angustia constricti, beatę uitę spe
                        gaudebant. Et cum prior Bachus per tormenta consumptus animam exalasset,
                        Sergius relictum se querens ualde animo affligebatur hubertimque flebat.
                        Flenti noctu Bachus apparuit, uisu iocundus, luce decorus, gemmea corona
                        insignis. Tum, ne lugeret, iussit; mox enim fore, ut ipse quoque poenis
                        conficiatur sibique iungatur. Non immerito igitur Sergio supplicii dilatio
                        supplicium erat, si post supplicia ad tantam gloriam Bachus peruenerat.</p>
               <p>Mercurii martyris apud Cęsaream passi corpus capite truncum fulsit, odore
                        fragrauit, quo miraculo plurimi ad Christianam credulitatem conuersi sunt;
                        iam certi animam eius cęlesti perfrui beatitudine, in cuius cadauere contra
                        aliorum cadauerum naturam et lux pro pallore erat et odor pro foetore.</p>
               <p>Marcellus, Tudertinę urbis non ignobilis ciuis, magis tamen animi probitate
                        notus (ut in Dialogo beati Gregorii relatum legimus) cum mortuus iaceret, a
                        Fortunato episcopo ad uitam reuocatus est. At uero non dissimulauit hoc se
                        oppido quam ęgre ferre, quod diceret ad quietis beatę loca <pb n="3-628"/>
                        iam se perductum fuisse, cum ad corpus redire iussus est, annuente Domino
                        precibus Fortunati. Vixit itaque iterum moriturus, ita tamen, ut
                        beatitudinis pręmia, quę acceperat, auxisse potius credatur quam minuisse.
                        Adeo se ipso melior euasit, dum intermissa amittere timet.</p>
               <p>Vrsinus, Nursię presbyter castus et sanctus, dum animam ageret, lętus
                        exclamavit gratias agens iis, quos ad se uenisse solus cernebat. Et
                        quęrentibus qui ei assidebant, qui essent illi, quorum aduentu tantopere
                        gauderet: »Nunquid non uidetis — inquit — Petrum et Paulum apostolos hic
                        adesse et euocare me?« Mox ad eos, quos tantum ipse uidebat, conuersus, dum
                        repeteret: »Venio, uenio, ecce uenio« — cum iisdem abiens corpus exanime
                        reliquit. O felix animula, quę nec mortis dolorem sensit, dum conspectu
                        sanctorum lętatur, nec de futura salute dubitauit, dum a sanctis, ut secum
                        ueniret, inuitatur.</p>
               <p>De Probo quoque, Reatino episcopo, memorię proditum est, quod, cum ex langore
                        mox se decessurum cognouisset, omnibus, qui ei assidere solebant, tunc forte
                        summotis, pręter unum puerum, uidit ad se intrantes Iuuenalem et Eleutherium
                        martyres; quorum aduentu puer conterritus et repentino fulgore stupefactus
                        ubi, qui essent, didicit, fugiens prorupit e cubiculo, familiam clamore
                        concitat; ad locum, ubi episcopus iacebat, concurrunt, neminem inueniunt
                        pręter corpus eius iam exanime. Quo quidem relicto ipse cum illis abierat,
                        quorum domicilium in cęlo, non in terra erat.</p>
               <p>Seruulus paralyticus moriens homines circa se psallentes silere iussit,
                        quoniam angelos audire coepit. Et cum ad cęlestem cantum, quem sentire solus
                        poterat, oculos, aures animumque intendisset, corporis uinculis solutus
                        abiit. Tam autem suauis odor a corpore iam extincto exalauit, ut nemini
                        dubium esset, quin eius animam cantus illi, quos ipse audierat, egredientem
                        suscepissent et in beatorum sedibus collocassent.</p>
               <p>Duo Valentii abbatis discipuli in Valeria prouincia a Longobardis ad arborem
                        laqueo suspensi necatique, uespere <pb n="3-629"/> diei illius psallere
                        auditi sunt, ita ut carnifices ipsi, qui eos interemerant, attoniti
                        terrerentur. Quid hoc est, nisi ut credamus eos, qui Deo seruiunt, tunc
                        demum feliciter ac beate uiuere incipere, cum contingit mori.</p>
               <p>Neque hoc omnino prętermittendum, quod beato Gregorio testante uerum fuisse
                        non ambigitur. Quidam religiosę uitę uir moriens Ionam et Ezechielem et
                        Danielem prophetas uidit, uisos cognouit, cognitos salutauit et, dum
                        reuerentię illis, quos nemo alius cernebat, cum multi adessent, officium
                        exibet, mortem oppetiit. Si hic corpore adhuc grauatus eos, quos nunquam
                        uiderat, statim cognouit, quanto clarior certiorque erit notitia eorum, qui
                        uel modo sarcina carnis deposita ad cęlum euolant uel postea cum eadem carne
                        beatificata illuc ascensuri sunt!</p>
               <p>Tantę beatitudinis magnitudo non minus in foeminis illis conspici
                        considerarique potest, quę ipsam non solum feliciter, sed etiam manifesto
                        assecutę sunt.</p>
               <p>Mariam Magdalenam, cum in solitudine uitam ageret, solitarius quidam
                        presbyter ab angelis in cęlum tolli et iterum loco suo restitui uidit. Ab
                        ipsa deinde, quid hoc esset, curiose sciscitatus didicit triginta iam annos
                        eam non alio cibo sustentatam pręterquam cęlestium gaudiorum contemplatione
                        — beatis, quemadmodum ipse conspexerat, spiritibus eo se perducentibus ac
                        reducentibus — et iam finem uitę huius facturam, ut uitam illam inchoet, quę
                        nullo concluditur fine, nulla carpitur molestia, nullo indiget bono. O,
                        quanta hęc diuinę dilectionis gratia id mortali corpori concedere, quod
                        concedi solet immortali, ut tandiu sine alimento uiuat et terrenum adhuc in
                        tam sublime feratur. Sed cur tandem solutam animam Deo reddidit? Ne scilicet
                        animę perpetuę beatitudini impedimento esset, cuius alternam aliquatenus non
                        impedierat.</p>
               <p>Margaritę uirginis capiti, dum ipsa grauibus afficeretur poenis nec interim
                        cessaret confiteri Christum, cunctis, qui aderant, cernentibus columba de
                        cęlo aduolans auream corollam imposuit. Eo miraculo quatuor milia hominum
                        relictis idolis Christum colere coepere nec timuerunt <pb n="3-630"/>
                        capitis subire discrimen, dum diuinitus coronari concupiscunt. Haud quaquam
                        sic pręsentem uitam despicerent, nisi meliorem certissime expectarent.</p>
               <p>Dorothea, uirgo et martyr, ad paradisum sponsi sui Christi se per tormenta
                        peruenisse probauit brumę tempore missis rosis Theophilo scribę. Quam rem
                        ille impensius consyderans, cum prius Christianorum religionem irrideret,
                        sequi coepit, ita ut gratanter et ipse iugulum gladio submitteret, nihil iam
                        ambiguus de beatitudine adipiscenda, quam tali argumento in Christo tantum
                        esse didicerat. Pręferens igitur huius uitę uoluptatibus cęlestes rosas
                        ultro martyrium adiit et illarum odore decoreque captus mori optauit.</p>
               <p>Eulalię uirginis post multa tormenta capite cęsę anima sub columbę uolantis
                        figura uisa est cęlum petere et nubibus condi, ut palam esset martyrum
                        animas carnis nexu expeditas illo protinus tendere, quo ipse pręcessit, pro
                        cuius amore torqueri, uri occidique gauderent.</p>
               <p>Prisca uirgo, dum Christum confitens torqueretur, luce de cęlo lapsa
                        circumfunditur, cum sanctis in carcere sibi apparentibus psallit, carceris
                        pedor in odorem suauissimum uertitur, ipsa ab angelis in throno diuini
                        fulgoris gloriose collocatur. Si tanta illi inter tormenta affuit beatitudo,
                        quantam exhaustis iam tormentis consummatoque agone secutam credimus! Neque
                        enim ęqua esse debet merces pugnantis adhuc et post pugnam iam uictricis.
                        Illic auxilium petitur, hic triumphus debetur.</p>
               <p>Septem mulierum, quę cum beato Blasio episcopo ad Sebasten martyrium passę
                        sunt, cum cęderentur, animas uirginali forma a corporibus egredi uiderunt
                        cęlumque uersus ferri, candidas admodum et corollis circa capita fulgentibus
                        decoras. Et hoc ipsi sicarii testabantur, a quibus interemptę sunt. Nunquid
                        non satis ueram putabitur, quod ne inimici quidem negare potuerunt, eas
                        uidelicet statim post necem beatitudinis ęternę fructum percepisse?</p>
               <p>Agatha, uirgo et martyr, per apostolum a uulneribus curatur et peracto agonis
                        cursu, cum mortua efferretur, <pb n="3-631"/> angeli sub uisibili specie
                        exequias celebrant et litteris in marmore incisis beatitudinis eius
                        testimonia relinquunt: mentem sanctam, spontaneam, honorem Deo et patrię
                        liberationem. Quis dubitat, quin ab iis ad Sponsi usque thalamum perennesque
                        nuptias euecta sit, quorum tanto obsequio in morte meruit honorari? At cur
                        apostolorum consortio non dignam dixerimus, ad quam sanandam Petrus de cęlo
                        ad terras descendere iussus sit?</p>
               <p>Agnes uirgo post martyrium parentibus ad sepulturam suam excubantibus ac
                        lugentibus gloriosa apparuit cum splendido elegantique uirginum comitatu,
                        aureis armillis candiduloque amictu multum fulgens et agnum niue albiorem
                        dextera baiulans. Tum represso parumper gradu parentes ipsos dulciter
                        admonuit, ne se uelut mortuam flerent, sed potius cum Christo beate uiuenti
                        congratularentur. »A sanctarum — inquit — uirginum, quas uidetis, recepta
                        collegio ei in cęlo iuncta sum, quem in terra posita toto corde dilexi.«
                        Merito igitur non solum martyrii eius diem festum agit Ecclesia, sed etiam
                        eum, quo se talem ostendit, celebrem habet. In martyrio, quę passa sit,
                        recoluntur, hic autem ad quantam beatitudinem post passionem peruenerit,
                        commemoratur.</p>
               <p>Cęcilia uirgo angelorum uisione fruens, rosarum liliorumque media hyeme
                        uernantium odoramentis, quę sibi de paradiso allata fuerant, Valerianum et
                        Tiburtium conuertit. Tam suauiter illa redolebant, ut illi repente contempto
                        simulacrorum cultu Christum sequerentur, qui sibi seruientes talibus iam
                        impertiret donis. Indeque coronari cupientes libenter ad martyrium
                        perrexere. Ipsa quoque nullis auerti a Christo suppliciis potuit, quoniam
                        certa erat eius consortio se in cęlo usuram, cuius angelos uidere meruerat
                        in terra.</p>
               <p>Catharinam uirginem, cum post tormenta capite truncanda esset, orantem uox de
                        cęlo consolata est, quę diceret preces suas exauditas esse et iam aperto
                        cęli aditu a Domino aduentum suum expectari. Itaque lęta et hilaris ceruicem
                        gladio subiecit persecutoris. Desecto autem collo lac <pb n="3-632"/> pro
                        sanguine exiliit, corpus ab angelis ad montem Synai delatum est. Talis
                        itaque honor corpori exibitus testatur, quanto magis in cęlo spiritus eius
                        honoretur. Colligamus cuncta simul et summatim perpendamus, quali
                        beatitudinis gloria in illius ineffabilis maiestatis conspectu sanctorumque
                        omnium uirgo ista repleatur, cui in conspectu hominum tot mira contigerunt:
                        uox de cęlo blandiens, lac pro cruore manans, angeli corpus transferentes.</p>
               <p>Theodora Alexandrina, quę sexu dissimulato inter monachos persancte uixit,
                        cum decessisset, abbati in quiete apparuit cum quadam nuptiali pompa,
                        sanctarum exultantium agmine eam circumuallante, ipsa in medio gemmis
                        auroque coruscans. Tunc se illam esse confessa est, quę Theodorus monachus
                        diceretur, mas credita. Mox deinde experrectus et<ref target="#d3e11695"/>
                  <note xml:id="d3e11695" ana="editor" resp="BG">*corr. ex<q>
                        ut</q>
                  </note> sibimet redditus, abbas continuo cęllam eius adiit et
                        defunctam esse reperit et foeminam fuisse cognouit. Denique constantiam
                        mulieris inter uiros tandiu tam integre uersatę miratus beatitudinem quoque
                        palam prędicare coepit atque, in quali eam gloria exaltatam conspexerit,
                        ultro prodere. Gloriosa quidem sunt, quę de illa uidit, sed multo
                        gloriosiora sunt, quę uidere non potuit.</p>
               <p>Apud Alexandriam Paulus, Antonii abbatis discipulus, in spiritu cęlum usque
                        pertractus uidit thalamum quendam miro ornatu excultum lateque fulgentem et
                        Antonio paratum putabat, donec audiuit Thaidi meretrici illum seruari. Ex
                        quo cognitum est ei mulieri peccata per poenitentiam dimissa esse et
                        cęlestem beatitudinem condonatam, dicente Domino: <q>Poenitentiam agite, et
                            appropinquabit regnum cęlorum.</q>
               </p>
               <p>Scholasticę uirginis animam frater eius Benedictus abbas in columbę forma ad
                        cęlos euolantem uidit. Cognitoque, quod obiisset, corpus illius ad
                        monasterium suum deferendum curauit et in sepulchro, quod sibi parauerat,
                        condidit, ut iunctis ossibus in terra cubarent, qui animis iungendi erant in
                        paradiso parique uitę merito pari beatitudine fruituri.</p>
               <pb n="3-633"/>
               <p>Thebaidis monasterii abbatissa Euphrasiam uiduam propediem uita decessuram
                        intellexit, cum Antigonum, eius uirum, in cęlesti beatitudine constitutum
                        per somnium uidisset ac supplicantem, ut ipsa iam de terris euocata sibi in
                        cęlo copularetur. Somnii fidem probauit euentus, et Euphrasia (sicut
                        prędictum fuerat) breui defuncta ad eandem beatitudinem ascendit, ad quam
                        pręcesserat maritus. Euphrasię quoque eius, Deo dicatę uirginis, eadem
                        abbatissa obitum prędixit, deinde prępositae eius Iulię, postremo suum;
                        neque secus, quam prędixerat, euenit. In uno conditorio tres positę una
                        beatitudine gaudent in paradiso. Quoniam ideo in proximo secum hinc
                        migraturas abbatissa pręcognouit, quod, quanta ipsis parabantur pręmia, ante
                        supra cęlum in spiritu rapta uidit.</p>
               <p>Gertrudis, uirgo Nigellani monasterii, qua die obiit, abbatissę Treuerensis
                        monasterii ante altare oranti apparuit seque ad Sponsum suum ire dixit
                        cęlesti gloria fruituram. Alio quoque miraculo beatam esse patuit. Cum
                        monasterium arderet, supra tectum uisa est candenti uelo flammas premens.
                        Restinctoque statim incendio, cum totum ędificium consumptum iri timeretur,
                        nihil damni illatum fuit, igne uirginis imperio cedente, quia illi iuncta
                        erat, cuius uoluntati subiecta sunt uniuersa.</p>
               <p>Edeltrudis uirginis corpus, cum post sextum decimum obitus sui annum ad aliud
                        sepulchrum transponeretur, integrum inuentum est ineffabilique odore
                        fragrans, quin etiam, quod multo mirabilius est, in uocem prorupit dicens:
                        »Sit gloria nomini Domini!« Ex quo apparet, quanta sit animę eius cum Deo
                        uiuentis beatitudo, cuius mortuum etiam corpusculum Deo laudes gratesque
                        ageret. Pręterea tactu eius multi, qui morbo affecti fuerant, protinus
                        conualuerunt. Et, si cadauera sanctarum animarum sic separata sanctitatis
                        earum sentiant uirtutem, quantę uirtutis futura sunt, cum illis iterum
                        fuerint copulata!</p>
               <p>Gallę Romanę, Christi ancille, ęgrotanti — Gregorius autor est — apostolum
                        Petrum apparuisse, atque illam, ut secum ueniret, inuitasse, eo quod peccata
                        sua dimissa <pb n="3-634"/> essent. Hanc uisionem cum aliis ipse retulisset,
                        corpore exuta cum illo utique abiit, cui claues datę sunt regni cęlorum.
                        Illum igitur beatitudinis locum ascendit, cuius ianitor est, qui inuitauit.
                        Hic iacentem uocauit, hic uenienti aperuit.</p>
               <p>Romulę quoque uirginis beatitudo ex eo plane percipi potest quod paralysi
                        dissoluta, cum ad uitę finem peruenisset, luce repente circumfusa est. Cuius
                        lucis fulgore attoniti, qui ei assidebant, et expauefacti magis etiam
                        timuerunt, cum mox conuenientis illuc turbę strepitum persensissent, et
                        neminem uiderent. Represso deinde ambulantium fragore successit suauitas
                        odoris, qui ibidem tandiu permansit, donec Romula spiritum tradidit. Tunc
                        etiam ante ostium cęllulę eius psallentium cantus auditus. Haud dubium, quin
                        ideo, ut palam fieret, dignam fuisse animam illam, quam hinc abeuntem angeli
                        exultantes comitarentur et cum tripudio ad cęlum perferrent atque in illo
                        ęterni Sponsi thalamo feliciter collocarent.</p>
               <p>Hanc angeli comitati sunt, Trasillę uero uirginis, beati pontificis Gregorii
                        amitę, animam ipse angelorum rex et Dominus Iesus Christus. Huic primum in
                        uisu apparuit Felix pontifex et perpetuę lucis illi sedem ostendens: »Veni —
                        inquit — et fruere consessu hoc beatorum!« Mox ipsa febris morbo affecta et
                        iam animam agens uidit ad se uenientem Iesum et eis, qui aderant, ut
                        assurgerent, iussit, eo quod aduenisset Dominus. Tum ad uisionem, quam sola
                        cernebat, mentem oculosque dirigens expirauit atque illico odor suauissimus
                        nares omnium occupans nemini dubium reliquit, quin uere ibi Dominus ipse
                        affuerit. Sed quis dicere potest, quanta is Trasillam felicitate
                        beatificarit in cęlo, qui ad consolandum descendere dignatus est in terram?</p>
               <p>De Musa puellula idem autor Gregorius tradit ei per uisionem nocturnam Dei
                        Genitricem Mariam cum uirginum choro apparuisse atque iniunxisse, uti risu
                        iocisque et omni uanitate abstineret; futurum enim, ut post trigesimum diem
                        suo suarumque uirginum consortio gauderet. Tota itaque immutata est tantoque
                        promisso illecta nihil egit, ob quod eo indigna uideri posset. Inde morbo
                        implicita <pb n="3-635"/> et tandem die, qui prędictus fuerat, imminente
                        eadem uisione iterum consolata quasi uocanti se respondere coepit: »Venio,
                        Domina, uenio!« Sub his uerbis efflauit spiritum, ipsam cęli Reginam
                        uirginesque eius ad cęlum pręeuntes tam exultanter secuta quam feliciter.
                        Neque enim de beatitudinis possessione mox capienda dubitabat, cuius
                        pollicitationem ex ore ipsius, cui concessum est, ut dare possit, acceperat.</p>
               <p>His et huiuscemodi exemplis, ut ante diximus, edocemur, quanta sit illa
                        inuisibilis et incomprehensibilis nobis sanctorum felicitas, cum tam mira
                        sunt, quę de ipsis mortales oculi uidere potuerunt. Gaudeamus igitur, quia
                        maius est bonum illud quam ut quis, donec carnis huius pondere premitur, aut
                        cernere possit aut dicere aut etiam cogitare. Gaudeamus, inquam, quia tam
                        ingens immensumque bonum promissum est nobis ab ipso, qui Veritas est, ab
                        ipso, qui neminem fallit et in cuius ore non est inuentus dolus neque
                        mendacium. Erimus ineffabilis beatitatis perpetui possessores, modo breuis
                        uitę huius cursum post illum, qui Via est, dirigamus, post illum, qui Lux
                        est pietatis iustitięque, passibus ambulemus! Hic magister noster, hic dux,
                        hic Dominus, hic omnium sequentium se Saluator est. Quomodo autem eum sequi
                        oporteat, et ipse docuit et sanctorum suorum egregia pręclaraque exempla,
                        quibus totum opus istud contextum est, satis nos abunde instruxerunt. Horum
                        itaque, dum licet, dum res tempusque suppetit, uestigiis insistamus, ut, ubi
                        illi sunt, et ipsi simus. Non declinemus neque ad dexteram neque ad
                        sinistram, non pes titubet, non mens uacillet! Constanti fide, spe firma,
                        forti magnoque animo uiam salutis ingrediamur! Modicum laborabimus, multum
                        metemus. Accipiemus enim, sicuti scriptum est, regnum decoris et diadema
                        speciei de manu Domini, Dei nostri. Ipse dextera sua teget nos et in brachio
                        sancto suo defendet nos. Ipse ponet consolationem lugentibus Syon, dabit
                        coronam pro cinere, oleum gaudii pro luctu, pallium laudis pro spiritu
                        moeroris. Ipse sustollet nos super altitudines <q>terrę, </q>in hęreditatem
                        inęstimabilium diuitiarum regnique cęlestis. <q>Ibi erit </q>— ut Esaias <pb n="3-636"/> ait — <q>mensis ex mense, sabbatum ex sabbato; </q>nullus
                        denique finis, nulla unquam decessio erit glorię beatorum. Non cesset igitur
                        manus nostra operando, lingua orando, oculi uigilando, mens contemplando,
                        corpus abstinendo! Contemnamus opes, renunciemus uoluptatibus, paruipendamus
                        honores, nihil terrenum concupiscamus, nihil, nisi quod naturę necessitas
                        exigit, habeamus! Non efferamur prosperis nec frangamur aduersis! Irrisorum
                        cauillationes, inuidorum morsus, maleuolorum odia, superborum contumelias,
                        indignantium minas, furentium uerbera omnisque generis offensas atque
                        iniurias ęquo animo toleremus — diligendo quidem illos, qui nobis infesti
                        sunt, et pro persecutoribus nostris deprecando nec malum pro malo, sed
                        potius bonum reddendo. Paruus breuisque omnis labor est, si propositę nobis
                        mercedis immensitas ęternitasque pensetur.</p>
               <p>Nunc, quoniam tandem ad instituti operis finem peruentum est et sexto iam
                        peracto uolumine sabbatum instat quiescendi, tibi, cęli terręque conditor ac
                        moderator Deus, gratias ago, manipulos offerens de plenioribus ecclesiastici
                        agri spicis uarie consertos, ut, quos tuis auspiciis tuoque auxilio
                        collegerim, tuo etiam nomini consecrentur. Tu da, ut horum semina in terra
                        cordis nostri sata cęlestis gratię hymbre irrigentur et fructum faciant in
                        tuis horreis recondendum! Da, ut sanctorum tuorum, quos passim
                        commemorauimus, uestigia obseruantes post uitę huius miseriam ad illas uerę
                        felicitatis perducamur mansiones, in quibus ipsos accipere dignatus es, et
                        cum iisdem angelorum tuorum iuncti choris tuoque conspectu beatificati, in
                        te gloriantes, in te exultantes, te unum in Trinitate et trinum in Vnitate
                        adorantes, uisilibus inuisilibusque perfruamur bonis ęuoque sempiterno!
                        Amen.</p>
            </div>
         </div>
         <closer>FINIS</closer>
         <pb n="3-637"/>
      </body>
       <back ana="ed1506">
            <div met="elegiacum" type="poesis-carmen-elegia">
                <head><abbr>M.</abbr> Maruli Carmen de doctrina Domini nostri Iesu Christi pendentis
                    in cruce. Christianus interrogat, Christus respondet.</head>
                <p><ptr target="marulus-m-carmina008"/></p>
            </div>
       <div type="paratextus">
           <p><ptr target="consorti-grasolarius-lamp-inst-paratxt-1507.xml"/></p>
       </div>
       </back>
   </text>
</TEI>

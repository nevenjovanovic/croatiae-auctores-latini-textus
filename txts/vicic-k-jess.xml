<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc xml:id="vicic-c-jess">
         <titleStmt>
            <title>Jesseidos libri XII, editio electronica</title>
            <author ref="vicic01">
               <persName xml:lang="hr">Vičić, Kajetan</persName>
               <date>?-ante 1700</date>
            </author>
            <editor>
               <persName>
                  <ref xml:id="GS">Gorana Stepanić</ref>
               </persName>
            </editor>
            <respStmt>
               <resp>Hanc editionem electronicam curavit</resp>
               <persName xml:id="NJ">
                  <ref type="viaf" target="6913774">Neven Jovanović</ref>
               </persName>
            </respStmt>
         </titleStmt>
         <editionStmt>
            <p>Digitalizat izvornog izdanja (1700).
</p>
         </editionStmt>
         <extent ana="D">Mg:D 13523 versus, verborum 84448</extent>
         <publicationStmt>
            <p>Elektronska verzija: Digitalizacija hrvatskih latinista, znanstveni
      projekt na <orgName>
                  <ref type="viaf" target="124389134">Filozofskom fakultetu Sveučilišta u Zagrebu</ref>
               </orgName>, <placeName ref="3186886">Zagreb</placeName>
      Hrvatska.  <date>Kolovoz 2008</date>.</p>
         </publicationStmt>
         <sourceDesc>
            <bibl type="repo" ana="digital">Digitalna verzija: CroALa</bibl>
            <bibl>
    Vičić, Kajetan: Libri XII. Jesseidos: hoc est Admiranda Ss. Matris Dei, Ex Regia Stirpe Jesse Oriundae, Virginis Mariae Vita, Ob Heroice Toleratam Sui Dilectissimi Filij Mortem Heroicis Conscripta Versibus, Et In Duodecim Divisa Libros. Neo-Pragae : Mattis, 1700 </bibl>
         </sourceDesc>
      </fileDesc>
      <profileDesc>
         <abstract>
            <p/>
         </abstract>
         <settingDesc>
            <p/>
         </settingDesc>
         <particDesc>
            <p/>
         </particDesc>
         <langUsage>
            <language ident="lat" xml:lang="hrv">latinski</language>
         </langUsage>
         <creation>
            <date notAfter="1700" period="16xx_3_third">ante 1700</date>
         </creation>
         <textClass>
            <keywords scheme="typus">
               <term>poesis</term>
            </keywords>
            <keywords scheme="aetas">
               <term>Litterae recentiores (1600-1850)</term>
               <term>Saeculum 17 (1601-1700)</term>
               <term>1651-1700</term>
            </keywords>
            <keywords scheme="genre">
               <term>poesis - epica</term>
            </keywords>
         </textClass>
      </profileDesc>
      <revisionDesc>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Gorana Stepanić</persName>
            <date>2012-05-22</date>
    Korigirana verzija.
    Nedostaju oznake stranica (milestone)
    Bilješke su zasad u tijelu teksta, nisu u posebnoj cjelini. Imaju nepotreban element hi.
  </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Luka Špoljarić</persName>
            <date>2012-05-03</date>
    Novo, unificirano zaglavlje.
    Izmijenio vrste odjeljaka (poesis)
    Pazi: ima div1 i div2, ne div!
  </change>
         <change>
            <date>2008-08-27</date>
  Validacija oznaka u Oxygenu (TEI P5).
  Uredio naslovnicu.
  Dodao prve stihove u obrojčane naslove pododjeljaka (radi informativnijeg sadržaja).
</change>
         <change>
            <date>[2006-01-11T02:01:01+0100]</date>
            <persName>
               <ref type="viaf" target="6913774">Neven Jovanović</ref>
            </persName>

Uredio markup, transformirao iz Word dokumenta, označio naslovnu stranu, podjelu na
knjige, pretvorio nove redove u stihove itd.  Još nije ujednačeno označavanje brojeva
i govora, nisu dodane grupe stihova, ni bibliografski podaci.  Kritički aparat još
je uvijek u obliku bilježaka.

</change>
      </revisionDesc>
   </teiHeader>
   <text type="poesis">
      <front>
         <docTitle>
            <titlePart>
LIBRI XII IESSEIDOS
</titlePart>
            <titlePart>
               <emph>hoc est</emph>
            </titlePart>
            <titlePart>
ADMIRANDA SS. MATRIS DEI, EX REGIA STIRPE IESSE ORIUNDAE, <emph>VIRGINIS MARIAE VITA,
OB HEROICE TOLERATAM SUI DILECTISSIMI FILII MORTEM HEROICIS CONSCRIPTA VERSIBUS ET IN DUODECIM DIVISA LIBROS;</emph>
            </titlePart>
         </docTitle>
         <docAuthor>
            <seg>
A. R. P. D. <name>CAIETANO VICICH</name>
            </seg>
            <seg>
CLERICO REGULARI, VULGO THEATINO, IMMORIENTE HUIC VIX COMPOSITAE VITAE ET
IDEO TAMQUAM OPUS POSTHUMUM, POSITAE.
</seg>
         </docAuthor>
         <docEdition>
            <placeName>NEO-PRAGAE</placeName>
            <seg>Typis Hampelianis per <name>Ioannem Mattis</name>.</seg>
            <date>ANNO <num value="1700">M DCC</num>.</date>
         </docEdition>
         <gap reason="alienum"/>
      </front>
      <body>
         <milestone unit="page" n="1"/>
         <div type="poesis-liber" met="hexameter" n="1">
            <head>IESSEIDOS LIBER I</head>
            <div type="poesis-caput">
               <head>1.</head>
               <l n="1.1"> Ille ego, qui Veneto solitâ stagnare Timavo</l>
               <l n="1.2">Euganeâ cecini Phrygii positoris in urbe</l>
               <l n="1.3">Vota fidemque Viri, nec non Venusina coëgi</l>
               <l n="1.4">Barbita Dircaeum carmen resonare patronis</l>
               <l n="1.5">Gratum Caelicolis, Tuscum nunc missus ad Arnum,</l>
               <l n="1.6">Laxat ubi patrias sanguis Mediceus habenas,</l>
               <l n="1.7">Fata Palaestinae plusquam communia Nymphae</l>
               <l n="1.8">Fallacesque thori Solymaeas dicere taedas,</l>
               <l n="1.9">Iessigenae nuptae titulos uterumque potentem</l>
               <l n="1.10">Numinis et laetâ Mariam producere Cirrhâ</l>
               <l n="1.11">Invito non Musa iubet. Iesseus Avorum</l>
               <l n="1.12">Quantus honor regum! Quanta haec natalis Idumae</l>
               <l n="1.13">Gloria! Fecundi qualis sine semine splendor</l>
               <l n="1.14">Connubii, tumuisse datâ divinitus alvo</l>
               <l n="1.15">Cui soboles Deus est. Vestrum date, sidera, lumen</l>
               <l n="1.16">Et numeros da, Phoebe, tuos! Me dextra volentem</l>
               <l n="1.17">Flamma rapit tantae famam componere nuptae</l>
               <l n="1.18">Et resides animare Nuru Iesseide chordas.</l>
            </div>
            <milestone unit="page" n="2"/>
            <div type="poesis-caput">
               <head>2.</head>
               <l n="1.19">Alma nurus materque sacrae non innuba prolis,</l>
               <l n="1.20">Virgo, mone, si dicendi mihi copia veri</l>
               <l n="1.21">Illimi de fonte fluit, si laurea dignâ</l>
               <l n="1.22">Fronte viret; Cirrhaeus eris cui maior apertus</l>
               <l n="1.23">Fama latex, praesente tuo si Numine rebus</l>
               <l n="1.24">Consona Pimplaeo vox purior exeat antro,</l>
               <l n="1.25">Laeta adsis caleatque mei tibi gratia plectri!</l>
               <l n="1.26">Aura, sub Aoniis qua nulla beatior umbris,</l>
               <l n="1.27">Afflatu spem vince tuo! Caelo orta decebat</l>
               <l n="1.28">Virginei solam postquam te laurea partûs,</l>
               <l n="1.29">Es laurus spes una meae: tibi, suave canorae</l>
               <l n="1.30">Iste meus gaudet supplex labor esse columbae.</l>
            </div>
            <div type="poesis-caput">
               <head>3.</head>
               <l n="1.31">Nec te Virginei, Iosippe, tacere iugalem</l>
               <l n="1.32">Connubii fas esse potest: eris aequa canenti</l>
               <l n="1.33">Materies, quantumque valent mea carmina, iustae</l>
               <l n="1.34">Deses erit numquam praesens industria famae.</l>
               <l n="1.35">Te placidum nostris conatibus esse, virorum</l>
               <l n="1.36">Summe, peto: tu plectra move, tu pollice fila</l>
               <l n="1.37">Tende, tuum atque tuae nomen sortita maritae.</l>
            </div>
            <div type="poesis-caput">
               <head>4.</head>
               <l n="1.38">Vos quoque, Pierides, si qua estis vatibus aequa</l>
               <l n="1.39">Numina, Pierides, Scythico si libera rupto</l>
               <l n="1.40">Versatis iam colla iugo, iam reddita vestro</l>
               <l n="1.41">Est prior Adriadûm si sanguine gloria rivo,</l>
               <l n="1.42">Carminibus faciles, quâ liberiore potestis</l>
               <l n="1.43">Purgataque feris Thracum stridoribus aurâ,</l>
               <l n="1.44">Aspirate meis! Et ne Rhodopeius ultra</l>
               <l n="1.45">Instabiles vos terror agat, concedite, Nymphae,</l>
               <l n="1.46">Tutricem vestro Mariam considere Pindo</l>
               <milestone unit="page" n="3"/>
               <l n="1.47">Et Dominae iustos lauro componere fasces.</l>
            </div>
            <div type="poesis-caput">
               <head>5.</head>
               <l n="1.48">Flagitium quod fecit Hymen, primamque iugalis</l>
               <l n="1.49">Quam pestem transfudit amor. Novus, aequior, orbi</l>
               <l n="1.50">Prodiit, opposito veterem molimine labem</l>
               <l n="1.51">Proscripturus<note place="foot" n="1">51 proscripturus : praescripturus
            </note> Hymen: Iessei haec stipitis alta</l>
               <l n="1.52">Maiestas, ubi ramus erat, frondisque propago</l>
               <l n="1.53">Sanctior, augustis produxit foedera taedis.</l>
            </div>
            <div type="poesis-caput">
               <head>6.</head>
               <l n="1.54">Sed prius antiquas Stygioque vapore iugales</l>
               <l n="1.55">Afflatas dabo nosse faces, constante vetusti</l>
               <l n="1.56">Connubii fumo gravidam referente doloris</l>
               <l n="1.57">Aeterni nubem, octavum dum saecula lustrum</l>
               <l n="1.58">Conficerent: quibus et vetiti fallacia pomi</l>
               <l n="1.59">Torsit Adameos cineres oculisque petita</l>
               <l n="1.60">Fatalis species os inconcessa fefellit.</l>
               <l n="1.61">Hinc manibus vindex populata nocentibus arbor</l>
               <l n="1.62">Felici de sede ream procul egit orexim.</l>
               <l n="1.63">Sed spectasset Adam vetitum sine crimine germen</l>
               <l n="1.64">Cavissetque scelus, nisi quae temeraria suasit</l>
               <l n="1.65">Delictum coniux, ne quid deberet Adamo,</l>
               <l n="1.66">Pomum pro accepta properâsset reddere costa.</l>
               <l n="1.67">Durum principium, mulier, tibi contigit, unde</l>
               <l n="1.68">Imperium nec molle tuum est: tibi cedere victus</l>
               <l n="1.69">Debuit atque tuam primus deflevit Adamus</l>
               <l n="1.70">Duritiem pomo tot perdere dona iubentem.</l>
               <l n="1.71">O fallax! O triste, dedit quod femina pomum!</l>
               <l n="1.72">Quaeque soporato vigilans minus aequa marito</l>
               <l n="1.73">Exitium pro dote tulit, prius illa cubantem</l>
               <l n="1.74">Munificum sortita virum, cum cordis apertum </l>
               <milestone unit="page" n="4"/>
               <l n="1.75">Formandae sineret latus exossare puellae.</l>
            </div>
            <div type="poesis-caput">
               <head>7.</head>
               <l n="1.76">Hortus erat, sed parte orbis qua consitus ille</l>
               <l n="1.77">Hortus erat, nec scire mihi neque dicere versu</l>
               <l n="1.78">Nunc facile est. Te, quem illius vernantibus horti</l>
               <l n="1.79">Pro foribus statuisse Deus ferturque micantem</l>
               <l n="1.80">Vindicibus flammis manibus posuisse machaeram</l>
               <l n="1.81">Advoco Custodem: “Ignaro tu suggere vati</l>
               <l n="1.82">Quas rerum ignotas mortalibus abdita formas</l>
               <l n="1.83">Protulerit tellus. Luctus quod nescia vitae</l>
               <l n="1.84">Innocuae statio, pleno dabat ubere nectar?</l>
               <l n="1.85">Quis fuit hic florum color et quam nobilis auras</l>
               <l n="1.86">Commendabat odor? Vitae quod fronde pependit</l>
               <l n="1.87">Germen et aeterno quae vis fuit indita pomo?</l>
               <l n="1.88">Quas dives regio, quas felicissima terrae</l>
               <l n="1.89">Portio, non visas – heu! – nobis occulat horti</l>
               <l n="1.90">Delicias? Primas quas climate solis Eoi</l>
               <l n="1.91">Excipiat flammas, sed quas aequalibus auris</l>
               <l n="1.92">Temperat, aeterni non errans gratia veris?</l>
               <l n="1.93">Haec ego non vetiti ut subeam penetralia claustri</l>
               <l n="1.94">Vota fero: lata hos ausus sententia damnat</l>
               <l n="1.95">Numinis irati, foribus rotatilis ardens</l>
               <l n="1.96">Accessum romphaea vetat teque improbus aequo</l>
               <l n="1.97">Est procul ut credam Custodem fallere dono. </l>
               <l n="1.98">Quid tamen hoc spectare mihi prodesset, amice</l>
               <l n="1.99">Exponam, Custos. Numen bona tanta sereno</l>
               <l n="1.100">Intuitu si nosse daret, quae perdita primi</l>
               <l n="1.101">Flemus adhuc errore patris, quem coniugis ardor</l>
               <l n="1.102">Immodicus laesit, scirem meliusque notarem</l>
               <milestone unit="page" n="5"/>
               <l n="1.103">Insereremque animo melius quae damna voluptas</l>
               <l n="1.104">Unius sceleris, labisque licentia mortes</l>
               <l n="1.105">Istius quas una dedit, felicibus horti</l>
               <l n="1.106">Pulsos deliciis, mentis caligine pressos,</l>
               <l n="1.107">Caelesti Charitum quae nos privavit amictu.</l>
               <l n="1.108">Hac hausta damni specie, grave foedius omni</l>
               <l n="1.109">Horrerem magis angue scelus noxasque caverem.</l>
               <l n="1.110">Insuper ut scirem, quod nunc cognoscere primum</l>
               <l n="1.111">Est animus, quas Virgineae (quae vestra beati</l>
               <l n="1.112">Aligeri Regina audit) praetexere famae,</l>
               <l n="1.113">Moliri quam certus eo, de stipite laudes</l>
               <l n="1.114">Inspecto possem. Neque enim levis inde puellae</l>
               <l n="1.115">Gloria, conceptum per carmen itura, veniret:</l>
               <l n="1.116">Cernere Palladias vetito cum germine frondes</l>
               <l n="1.117">Augustae quae prima fuit victoria matris,</l>
               <l n="1.118">Humanaeque locum cuperem lustrare ruinae</l>
               <l n="1.119">Materna unde illi nata excellentia, viso</l>
               <l n="1.120">Doctius ut Mariae titulos ordirer ab horto.</l>
               <l n="1.121">Castigata patris sed me quia<note place="foot" n="2">121 quia : quam
            </note> sedibus istis</l>
               <l n="1.122">Expulit ingluvies aditumque immota Tonantis</l>
               <l n="1.123">Desperare facit Nemesis, da pectore saltem</l>
               <l n="1.124">Hanc, flammis armate Vigil, comprendere rerum</l>
               <l n="1.125">Ignotam seriem: hoc, Ales venerande, revela.”</l>
            </div>
            <div>
               <head>8.</head>
               <l n="1.126">126 His ita prolatis subitus per maesta cucurrit</l>
               <l n="1.127">127 Ossa pavor gelidusque tremor perrupit in artus,</l>
               <l n="1.128">Armatum Custodem horti testatus adesse</l>
               <l n="1.129">Aligerum; sensimque novus cum lassa levaret</l>
               <l n="1.130">Membra vigor, vox ista meas pervenit ad aures</l>
               <l n="1.131">Pervasitque animum: “Studii quae tanta cupido</l>
               <l n="1.132">Inflammat mortale genus? Foret incola felix</l>
               <l n="1.133">Horti istius adhuc quae me custode tenetur</l>
               <l n="1.134">Clausa voluptatis statio, nisi vota sciendi</l>
               <l n="1.135">Immodica, ad vetitam fructus ardore rubentem</l>
               <l n="1.136">Haesissent pudefacta trabem. Male provide vates,</l>
               <l n="1.137">Praeterito nimios fato preme pectoris aestus!</l>
               <l n="1.138">Mene putas ergo tibi notum authore futurum</l>
               <l n="1.139">Quae prohibet te scire Deus? Comprendere visu </l>
               <l n="1.140">Suspirabis opes, munit quas flammeus ense</l>
               <l n="1.141">Ales et augustas cingunt quas ignea sedes</l>
               <l n="1.142">Valla, reo sceleris speras attingere sensu?</l>
               <l n="1.143">Scire sat est, quae nosse sacri tibi Codicis author</l>
               <l n="1.144">Prodidit Hebraeus, vel quae ratione sagaci</l>
               <l n="1.145">Ingeniive potes conatu addiscere, tenta.</l>
               <l n="1.146">Quod vero Dominae Reginarumque supremae</l>
               <l n="1.147">Maiores Mariae posses educere laudes</l>
               <l n="1.148">Palladiae trabis aspectu, tam suave virentis<note place="foot" n="*">148
              virentis : videntis</note>,</l>
               <l n="1.149">Vitantisque simul labris concedere germen,</l>
               <l n="1.150">Divinam veritae legem, tibi suggero, vates,</l>
               <l n="1.151">Invisâ quo fronde queas extollere matrem,</l>
               <l n="1.152">Finge animo quodcumque vales et concipe maius</l>
               <l n="1.153">Mente Bonum, suave et pulchrum, quod summa Tonantis</l>
               <l n="1.154">Moliri possit virtus, quod compare semper</l>
               <l n="1.155">Multiplica argumento, donec perspexeris omnem</l>
               <l n="1.156">Consumptam numerorum artem. Proh! Quale venustum,</l>
               <l n="1.157">Dulce, suave bonum, mirumque exurgeret inde!</l>
               <l n="1.158">Quo multo minor iste, meo qui clauditur horto</l>
               <l n="1.159">Est decor et gustus. Virgo tamen omnibus istis</l>
               <l n="1.160">Propositis rerum illecebris, quas tanta bonorum</l>
               <l n="1.161">Colligeret moles, procul est ut lumine solo,</l>
               <l n="1.162">Si vetitum divinum inerat, dignata fuisset.</l>
               <l n="1.163">Finge pari numero poenas et verba dolorum</l>
               <l n="1.164">Omnia, quae Numen pro lege subire iuberet,</l>
               <l n="1.165">Post minimae maculam labis; durasset in istis</l>
               <l n="1.166">Virgo malis potius, quam sese exolveret inde, </l>
               <l n="1.167">Cum posset, modicae quamvis formidine noxae.</l>
               <l n="1.168">Talis erat Mariae Authori connexa voluntas.</l>
               <l n="1.169">I modo, ne qua meae feriat te flamma Machaerae.”</l>
            </div>
            <div type="poesis-caput">
               <head>9.</head>
               <l n="1.170"> Hoc ego compositus genii sermone loquentis</l>
               <l n="1.171">Attonitusque haesi atque minis perterritus ultra</l>
               <l n="1.172">Nil volui, sed vota animi inconsulta reliqui.</l>
               <l n="1.173">Quas potero tamen ipse novo stimulatus ab oestro</l>
               <l n="1.174">Ignotae telluris opes et commoda pandam.</l>
            </div>
            <div type="poesis-caput">
               <head>10.</head>
               <l n="1.175"> Hortus erat, divino unus qui consitus hortus</l>
               <l n="1.176">Ingenio curaque fuit, mirabile tantae</l>
               <l n="1.177">Artis opus. Quo nata recens formataque gazas</l>
               <l n="1.178">Intulerat natura suas hominique paratae</l>
               <l n="1.179">Hic positus propriaque orbis velut arce locatus</l>
               <l n="1.180">Commoditatis apex spatiumque per omne decenter</l>
               <l n="1.181">Extensae quae molis erat diffusa bonorum</l>
               <l n="1.182">Copia, plantato coniuncta accesserat horto.</l>
               <l n="1.183">Quodque omnis tellus tulit, haec tulit omnia tellus.</l>
               <l n="1.184">Ver anni mensura fuit, nec vere sub isto</l>
               <l n="1.185">Defuit October. Suavi si germine fetas</l>
               <l n="1.186">Vidisses ubi stare trabes, gravis illa putasses</l>
               <l n="1.187">Autumni dona. Undantes si cernere velles </l>
               <l n="1.188">Floris odorati campos, hic Chloride pleni</l>
               <l n="1.189">Stabant veris opes, gelidis neque flatibus Arctos</l>
               <l n="1.190">Incubuit fervens Lybicis neque solibus aestas.</l>
               <l n="1.191">Hic caelum sine nube fuit, sine frigore mitis</l>
               <l n="1.192">Aethra, pruinosum gravis infamare Bootem.</l>
               <l n="1.193">Hic Zephyri, molles animae placidumque minorum</l>
               <l n="1.194">Ventorum, nequiit quod laedere corpora, murmur,</l>
               <l n="1.195">Tellurem assueti plantasque fovere virentes,</l>
               <l n="1.196">Ridentis fuerant aethrae suspiria venti,</l>
               <l n="1.197">Qualis in Hesperium, Titan ubi mergitur, aequor</l>
               <l n="1.198">Aura venire solet qualisque aestate serena</l>
               <l n="1.199">Advolat optatus maturis messibus aër.</l>
               <l n="1.200">Terrori nulla umbra fuit, sed amica sopori</l>
               <l n="1.201">Intervalla dabat, suavesque diurna redibant</l>
               <l n="1.202">Conciliaturae somnos post otia noctes.</l>
               <l n="1.203">Nulla molestorum nimborum incommoda sensit</l>
               <l n="1.204">Plena voluptatis regio caeloque ruentes</l>
               <l n="1.205">Nescivit pluvias, sed fons Paradison habebat</l>
               <l n="1.206">Qui medium largas, omni de parte fluentes</l>
               <l n="1.207">Suppeditabat aquas: suus unde est floribus humor</l>
               <l n="1.208">Praesensque arboreis aderat radicibus unda.</l>
               <l n="1.209">Lympha haec sive mari, ignotis egressa viarum</l>
               <l n="1.210">Flexibus, in fontem Paradisi gurgite pleno </l>
               <l n="1.211">Surgebat, seu forte prius suscepta profundo</l>
               <l n="1.212">Telluris gremio, quod sese immanibus intra</l>
               <l n="1.213">Dilatat spatiis et pleno fornice ructat</l>
               <l n="1.214">Quod biberat laticemque aperit, qui postea multis</l>
               <l n="1.215">Effusus crescit spatiosa in flumina rivis. </l>
               <l n="1.216">Scinditur in grandes fluvios fons iste, latentis</l>
               <l n="1.217">Ingens uber aquae, vel mamma undantis abyssi,</l>
               <l n="1.218">Emittens purum posita salsugine rorem.</l>
               <l n="1.219">E rubeis veluti, quae sunt in corpore, venis</l>
               <l n="1.220">Feminea elapsus concurrit ad ubera sanguis;</l>
               <l n="1.221">Sed lactis candore color propriusque cruoris</l>
               <l n="1.222">Mutatur sapor et guttas quas mamma recepit</l>
               <l n="1.223">Sanguinis, has dulci variant humore papillae - </l>
               <l n="1.224">Non aliter fons iste salo dilapsus abibat</l>
               <l n="1.225">Profluus in dulcem placituram faucibus undam.</l>
               <l n="1.226">Hanc prata et flores et fetae germine plantae</l>
               <l n="1.227">Mansuetumque pecus pictaeque bibêre volucres.</l>
               <l n="1.228">Post etiam (ingentis fuerat quae copia fontis)</l>
               <l n="1.229">In terrae reliquum se diffusura, quaternis</l>
               <l n="1.230">Cursibus exibant collectae in flumina lymphae.</l>
            </div>
            <div type="poesis-caput">
               <head>11.</head>
               <l n="1.231"> Nec tamen exilis fluviorum â nomine grandi</l>
               <l n="1.232">In fontem manabat honor: nam Gange propinquos</l>
               <l n="1.233">Obiectosque sibi Phoebo post terga cadente</l>
               <l n="1.234">Memnonas exhilarat gemmis pretioque micantis</l>
               <l n="1.235">Natalis terrae gazas testante smaragdi.</l>
               <l n="1.236">Aegyptum Nilo nutrit, qui egressus ab horto,</l>
               <l n="1.237">Ignoto terrae primum sorbetur hiatu,</l>
               <l n="1.238">Atque alios aperit fontes, crudelia contra</l>
               <l n="1.239">Regna, rudes morum populos, ubi murice longo</l>
               <l n="1.240">Saxa procellosum frangunt spumantia pontum,</l>
               <l n="1.241">Horrida Lusiacis maria infamata carinis.</l>
               <l n="1.242">Aequore proiectum longo semperque petitum</l>
               <l n="1.243">Fluctibus adversis, tandem feliciter orsis</l>
               <l n="1.244">Atlantis tentare caput, modo pervia nautis</l>
               <l n="1.245">Saxa, bonae stant voce spei. Dixêre Pelasgi</l>
               <l n="1.246">Acronoton, procul Aegocero, flat nubilus Auster</l>
               <l n="1.247">Ad montes ubi Luna tuos, Vulcania nactos</l>
               <l n="1.248">Torridaque Aethiopum magalia montibus ipsis</l>
               <l n="1.249">Subiectae produnt vasta se mole paludes,</l>
               <l n="1.250">Unde nova emergit bis natus origine Nilus.</l>
               <l n="1.251">Inde per adversos scopulos sine more ruentem</l>
               <l n="1.252">Excipiunt gratum, sed adhuc torvo ore minantem</l>
               <l n="1.253">A saxis, quibus ille fremens spumansque cucurrit,</l>
               <l n="1.254">Thebaicae faciles spondae, Meroesque propinqua</l>
               <l n="1.255">Prata salutatum fecundis Mempheos arvis</l>
               <l n="1.256">Immittunt: campos permittit apricaque Memphis</l>
               <l n="1.257">Rura modumque vetat crescendi ponere ripas</l>
               <l n="1.258">Septeno demum pontum bibit ore, sed uno</l>
               <l n="1.259">Pellaeas lambit turres sterilemque Canopo,</l>
               <l n="1.260">Isiacis non parcus agris non nuntiat annum.</l>
            </div>
            <div type="poesis-caput">
               <head>12.</head>
               <l n="1.261"> Tigris et Euphrates horti de fonte soluti</l>
               <l n="1.262">Armenias Taurumque lavant et vivit utrisque</l>
               <l n="1.263">Bellator Chaldaeus aquis ubi gurgite lecto</l>
               <l n="1.264">Ambo Semiramias gaudent potare columbas.</l>
               <l n="1.265">Post unâ eiusdem ripae contentus arenâ</l>
               <l n="1.266">Nomen Achaemeniis abscondit uterque sub undis,</l>
               <l n="1.267">Quas Paradisiacis debent vada Persica lymphis.</l>
            </div>
            <div type="poesis-caput">
               <head>13.</head>
               <l n="1.268"> Consitus hic variis grato fuit ordine plantis</l>
               <l n="1.269">Hortus et exacto quincunce virebat aprica</l>
               <l n="1.270">Pomorum species. Nec dispar floribus ordo,</l>
               <l n="1.271">Graminibusque fuit; plantisque insidere pictae</l>
               <l n="1.272">Assuêrant, molles homini parêre volucres.</l>
               <l n="1.273">Huius iussa sequi pariter festinus amabat</l>
               <l n="1.274">Instinctus pecudum, quae post uberrima ventris</l>
               <l n="1.275">Pabula, conceptis blandis ad gaudia rixis,</l>
               <l n="1.276">Invito numquam poterant custode teneri. </l>
               <l n="1.277">Hic leo mansuetus pardique ursique catenae</l>
               <l n="1.278">Arbitrium Rectoris erant: sine caede benignae</l>
               <l n="1.279">Et sine lite ferae et crudeles protinus iras</l>
               <l n="1.280">Nutibus humanis promptae submittere tigres.</l>
               <l n="1.281">Nulla fuit natura nocens nullusque ferarum</l>
               <l n="1.282">Dissidiis livor, nisi cum fortasse tenelli</l>
               <l n="1.283">Fronte coniscantes strinxissent cornua capri.</l>
            </div>
            <div type="poesis-caput">
               <head>14.</head>
               <l n="1.284"> In medio, qua maior erat florumque venustas</l>
               <l n="1.285">Plantarumque color, gemina excellebat opacis</l>
               <l n="1.286">Frondibus atque suis gravis utraque fructibus arbor:</l>
               <l n="1.287">Una mali pariterque boni libata scientes</l>
               <l n="1.288">Reddere dicta quidem; sed non vis indita plantae</l>
               <l n="1.289">Ista fuit, Stygius sic illam expressit Alastor.</l>
               <l n="1.290">Hoc etenim postquam eductum fixisset in horto</l>
               <l n="1.291">Mira faece hominem cunctosque dedisset ad esum</l>
               <l n="1.292">Arboreos fetus, vetitâ solum arboris huius</l>
               <l n="1.293">Usurâ Numen, poenam quoque dixit edaci</l>
               <l n="1.294">Mancipio: quae si peteret propriaeque litaret</l>
               <l n="1.295">Poma gulae, praesente necis temerarius ictu</l>
               <l n="1.296">Concideret furor et sobolem tangente paterni</l>
               <l n="1.297">Peccati macula, parilique ex semine poena.</l>
               <l n="1.298">Iuncta scientificis arbor fuit altera ramis,</l>
               <l n="1.299">Quae terreno homini suapte in sua fata ruenti</l>
               <l n="1.300">Praesidium vitale daret semperque venustum</l>
               <l n="1.301">Corpus inocciduâ faceret florere iuventâ.</l>
            </div>
            <div type="poesis-caput">
               <head>15.</head>
               <l n="1.302"> Haec erat – heu! – modicum, sed duratura beati</l>
               <l n="1.303">Maiestas horti: felix sua prodigus horti</l>
               <l n="1.304">Si bona novisset cultor felixque fuisset</l>
               <l n="1.305">Posteritas. Sed quaeso, oculi, ne flete, cadentes</l>
               <l n="1.306">Sistite tantisper lacrymas! Sors dira! Colono</l>
               <l n="1.307">Faece Damascena genito traduntur amoeni</l>
               <l n="1.308">Deliciae Paradisi: iterum, rogo, parcite molles</l>
               <l n="1.309">Luminibus lacrymae! Deus, ah Deus optimus ille,</l>
               <l n="1.310">Munificus Deus, has omnes indulsit Adamo</l>
               <l n="1.311">Felicis telluris opes similique futuram</l>
               <l n="1.312">Sorte beaturus sobolem, modo (lege tenendum</l>
               <l n="1.313">Quod fuerat) ne Palladiae se germine plantae</l>
               <l n="1.314">Perderet acceptâ vetitis ex frondibus esca.</l>
            </div>
            <div type="poesis-caput">
               <head>16.</head>
               <l n="1.315"> His tamen externis opibus maiora fuêre</l>
               <l n="1.316">Dona animi, quem perfecto subiunxit amoris</l>
               <l n="1.317">Igne Deus, cui aethereae par gratia menti</l>
               <l n="1.318">Credita. Qua solâ tangebat sidera, felix</l>
               <l n="1.319">Naturae; quaeque hanc procul excessere, bonorum</l>
               <l n="1.320">Possessor, Charitum donis sublimis Adamus.</l>
               <l n="1.321">Et tamen – ah! – nunc flete, oculi, peccavit Adamus:</l>
               <l n="1.322">Redditus aeger, inops, laesamque sequentibus asper</l>
               <l n="1.323">Naturam aerumnis atque hanc superantibus una</l>
               <l n="1.324">Dotibus amissis, nudum invisumque remansit</l>
               <l n="1.325">Plutoni spolium: quâque ille resurgere posset,</l>
               <l n="1.326">Subsidii nulla est meritique relicta facultas.</l>
               <l n="1.327">Prostratum veluti et languens sine robore corpus</l>
               <l n="1.328">Surgendique impos multisque intrantibus ipsa</l>
               <l n="1.329">Viscera confossus plagis, vix ducere vitam</l>
               <l n="1.330">Sufficiens maerebat Adam, nec habere faventem</l>
               <l n="1.331">Aegrotus qua posset humo se tollere, dextram.</l>
               <l n="1.332">Infelix potuit similique incauta bonorum</l>
               <l n="1.333">Iacturâ coniux et stirps ventura iacebat.</l>
               <l n="1.334">Posteritas animanda pari subiecta flagello</l>
               <l n="1.335">Numinis irati, non cessatura trahebat</l>
               <l n="1.336">Supplicia, aeterno poenae doctura labore</l>
               <l n="1.337">Quam durum est pecasse semel, iustissima laesi</l>
               <l n="1.338">Quam graviter vetitum crimen ferit ira Tonantis.</l>
            </div>
            <div type="poesis-caput">
               <head>17.</head>
               <l n="1.339"> Omnibus aerumnis sed saevior illa nocebat,</l>
               <l n="1.340">Placandi aversum quod nulla potentia Numen,</l>
               <l n="1.341">Auxilii spes nulla foret. Pro crimine donum</l>
               <l n="1.342">Quod valuit par esse Deo? Num forsitan esse</l>
               <l n="1.343">Ipse reus potuisset homo? Peccantis et hostis</l>
               <l n="1.344">Par ratio est, neutri debetur gratia. Forsan</l>
               <l n="1.345">Aethereae virtus mentis? Sed et aliger impar</l>
               <l n="1.346">Huic merito est; tantoque minor, quantum ipse Tonante</l>
               <l n="1.347">Est minor offenso: solum Deus alter habere</l>
               <l n="1.348">Par meritum, qui sese humilis submittere, nostra</l>
               <l n="1.349">Tam grandis fieri vellet pro labe rogator.</l>
               <l n="1.350">Et frustra talem visum est sperare salutem,</l>
               <l n="1.351">Nam Deus est unus. Poterat sic tota videri</l>
               <l n="1.352">Conclamata salus: nam quis comprehenderet umquam,</l>
               <l n="1.353">Angelicae quamvis dotatus acumine mentis,</l>
               <l n="1.354">Tam procul immensa quod cum pietate scientis</l>
               <l n="1.355">Numinis ascendat moles, reperiret ut aequum</l>
               <l n="1.356">Peccati pretium, se submissura quod ipsi</l>
               <l n="1.357">Offenso divina daret persona Tonanti?</l>
               <l n="1.358">Quod veniae inventum summa ut Sapientia vidit,</l>
               <l n="1.359">Amplexa est Pietas statuitque ut<note place="foot" n="*">359 ut :
              aut</note> labe soluta</l>
               <l n="1.360">Immerita adversi properaret ad oscula servi.</l>
            </div>
            <div type="poesis-caput">
               <head>18.</head>
               <l n="1.361"> Labis erat pretium quo non felicius ullum</l>
               <l n="1.362">Aut bonitas divina dare, aut sapientia posset</l>
               <l n="1.363">Concipere. Aeterni proles est unica Patris,</l>
               <l n="1.364">Fecundae soboles mentis, commune Parenti</l>
               <l n="1.365">Naturâ Verbum, nec falsa Tonantis imago,</l>
               <l n="1.366">Quam generata facit solum persona loquente</l>
               <l n="1.367">A Patre distingui: caelo hunc deponere Natum,</l>
               <l n="1.368">Hunc hominem fieri voluit Pater. Ille iubentis</l>
               <l n="1.369">Imperio non lentus adest: numquam irrita Patris</l>
               <l n="1.370">Reddidit arbitria hic Natus, quibus una voluntas,</l>
               <l n="1.371">Par placitum spirantque unum constanter amorem.</l>
               <l n="1.372">Iussa igitur nostrae, aeterno consortia nexu,</l>
               <l n="1.373">Filius admittit carnis, nec hypostasis impar</l>
               <l n="1.374">(Mirandum dictu) formis est una duabus.</l>
               <l n="1.375">Hic nasci de matre Deus fierique – stupendum! – </l>
               <l n="1.376">Mortalis voluit Deus, aequum ut reddere posset</l>
               <l n="1.377">Pro culpa pretium moriensque in stipite primam</l>
               <l n="1.378">A vetito lueret venientem stipite noxam.</l>
               <l n="1.379">Plausit io Caelum: et tantae pietatis ovantes</l>
               <l n="1.380">Caelicolae decreta probant et carmine Numen</l>
               <l n="1.381">Concelebrant, quod Tartarei livore cerastae</l>
               <l n="1.382">Prostratum aeterno damno solvisset Adamum.</l>
               <l n="1.383">Verbum tunc hominem fieri, tunc carnis amictum</l>
               <l n="1.384">Vellere divinum similem peccantibus Agnum</l>
               <l n="1.385">Spectandum terris voluit Pater, unde perennem</l>
               <l n="1.386">Faex hominum peteret vili dape perdita vitam.</l>
               <l n="1.387">Tunc etiam culpae pretium purissimus Agni</l>
               <l n="1.388">Decretus cruor est, tunc et dignissima Verbo</l>
               <l n="1.389">Electa est mater, generandae conscia prolis</l>
               <l n="1.390">Sola quidem Virgo, nisi quod divinus adesset</l>
               <l n="1.391">Ardor adorato ventris pro germine sponsus.</l>
            </div>
            <div type="poesis-caput">
               <head>19.</head>
               <l n="1.392"> Sed quanta haec genetrix? Superi, vos dicite! Fallor!</l>
               <l n="1.393">Nec vos sydereae novistis dicere mentes,</l>
               <l n="1.394">Nec penetrare animo tantae miracula matris!</l>
               <l n="1.395">Divitias Caeli, Charites, peccare potentis</l>
               <l n="1.396">Ornamenta animi, vestras haec una, beati</l>
               <l n="1.397">Aligeri, superat flammas: quod gratia cunctis</l>
               <l n="1.398">Luminis ardorisque dedit, minus esse videtur</l>
               <l n="1.399">Huius ut augusto possit par esse decori.</l>
               <l n="1.400">Condicio hanc vestrae superet licet inclita mentis,</l>
               <l n="1.401">Caelestis quibus est terraeque ignota venustas,</l>
               <l n="1.402">Attamen illa suos veluti regina ministros</l>
               <l n="1.403">Maiestate praeit, potior sic luce coruscat:</l>
               <l n="1.404">Talis divinae delecta puerpera proli</l>
               <l n="1.405">Regia progenies, Iesseus origine sanguis.</l>
               <l n="1.406">Hanc Deus atque unâ istius de ventre puellae</l>
               <l n="1.407">Venturum germen caelestibus ante colendum</l>
               <l n="1.408">Exhibet Aligeris. Quibus et pro principe dictum</l>
               <l n="1.409">Unigenam, Matrem, Dominam praescripsit iisdem</l>
               <l n="1.410">Reginamque coli, Mariam quam nomine dixit.</l>
            </div>
            <div type="poesis-caput">
               <head>20.</head>
               <l n="1.411"> Virginis augustae Sobolem, immortale quod una</l>
               <l n="1.412">Numen erat, Regem accipiunt: par omnibus haesit</l>
               <l n="1.413">Sensus, adorandum venturum in membra Tonantem.</l>
               <l n="1.414">Sic statuêre quidem; sed postquam sedibus altis</l>
               <l n="1.415">Praecipites cecidere animi, cum scire superbis</l>
               <l n="1.416">Damnatisque datum geniis, super astra levando</l>
               <l n="1.417">Terrigenum caeno vacuique sedilia caeli</l>
               <l n="1.418">Aethere proscriptis pro mentibus insessuro</l>
               <l n="1.419">(Qua ferus imbellem serpens prostravit Adamum,</l>
               <l n="1.420">Haec illa invidia est) Verbi divina quod esset</l>
               <l n="1.421">Maiestas eadem terras pressura, leonum</l>
               <l n="1.422">More furunt saevasque tigres superare calentem</l>
               <l n="1.423">In rabiem versi, cultum damnare priorem</l>
               <l n="1.424">Intrepidi Messiae odio velut ante parentis</l>
               <l n="1.425">Reginae, plenis livoris mentibus ardent. </l>
               <l n="1.426">Namque ministrorum officiis ubi subdere summae</l>
               <l n="1.427">Se Matri debere vident, non omnibus idem</l>
               <l n="1.428">Cultus erat pietasque huius regale vereri</l>
               <l n="1.429">Culmen et impositum sibi pars non maior honoris</l>
               <l n="1.430">Detrectabat onus; quorum prior ille superbus</l>
               <l n="1.431">Lucifer obniti Marianis fascibus audet.</l>
            </div>
            <div type="poesis-caput">
               <head>21.</head>
               <l n="1.432"> Parcite, Pierides sacrae, si dicere primo</l>
               <l n="1.433">Aligerûm hanc noxam mihi non invidit Apollo:</l>
               <l n="1.434">Saepe vibrat tacitum laurus Parnassia lumen,</l>
               <l n="1.435">Fatorum quod nube latet Phoebusque minori</l>
               <l n="1.436">Saepe sonare lyra rerum praeconia mandat,</l>
               <l n="1.437">Aurata voluit quae non testudine tangi.</l>
            </div>
            <div type="poesis-caput">
               <head>22.</head>
               <l n="1.438"> Antitheus proprii delusus imagine vultûs</l>
               <l n="1.439">Et mentis specie elatus summoque nitentis</l>
               <l n="1.440">Ornatu tumidus gazae humanaeque revolvens</l>
               <l n="1.441">Naturae cineres cui se submittere cultae</l>
               <l n="1.442">Debuit obsequio Matris, fuit ausus honoris</l>
               <l n="1.443">Virginei quassare iugum. Indignaque videri</l>
               <l n="1.444">Id ratione peti insanus proclamat et ipsum</l>
               <l n="1.445">Infamat Numen, sibi quod mandaret inepto</l>
               <l n="1.446">Cultu terrenam Sobolis praeferre parentem.</l>
               <l n="1.447">Mox sese ad socios vertit quibus aequa superbis</l>
               <l n="1.448">Mens inerat, tumidaque illas sic voce rebellis</l>
               <l n="1.449">Alloquitur sectae princeps: “Huic ergo creari</l>
               <l n="1.450">Nos decuit probro? Superis regionibus ortos</l>
               <l n="1.451">Nos voluit Numen, tantùm ut demissius altas</l>
               <l n="1.452">Deprimeret mentes? Num servitura, venustae</l>
               <l n="1.453">O animae, nostra haec illi sublimia matri</l>
               <l n="1.454">Sunt decora? Humanae faeci famulabitur iste</l>
               <l n="1.455">Spirituum splendor, terraque lutoque coactae</l>
               <l n="1.456">Mortali massae, tenebris tam nobile lumen,</l>
               <l n="1.457">Immeritum aeterni cultus praestabit honorem?</l>
               <l n="1.458">Feminea ipsi homini quoque formidata feremus</l>
               <l n="1.459">Imperia? Et mulier, luteo subiecta marito,</l>
               <l n="1.460">Praeferri aethereis etiam virtutibus audet? </l>
               <l n="1.461">Quod soboli assumpsurae hominem se prona voluntas</l>
               <l n="1.462">Subiciat, non est homini accessura, sed uni</l>
               <l n="1.463">Adveniet latria Deo. Quod vero feratur</l>
               <l n="1.464">Praeceptum, tenui quo flatu animata, clientum</l>
               <l n="1.465">Aligerûm obsequio, sceptris aequata colatur</l>
               <l n="1.466">Feminei levitas sexus, tolerabile fiet</l>
               <l n="1.467">Naturae opprobrium nostrae? Quod femina fasces</l>
               <l n="1.468">Ambiat immeritos celso nobisque verendo</l>
               <l n="1.469">Quod sedeat regina Throno nostrumque superba</l>
               <l n="1.470">Arbitrium cervice premat? Temeraria sceptri</l>
               <l n="1.471">Ambitio Aligerûm non est habitura clientem:</l>
               <l n="1.472">Nam nec ego nec vos, socii, foedabitis isto</l>
               <l n="1.473">Servitio caeli decus immortale quod estis.</l>
               <l n="1.474">Legis ubi latae ratio, si luminis hausta</l>
               <l n="1.475">Copia divini vetat ignorare minora</l>
               <l n="1.476">Arbitrio maiore regi? Nunc unde profecta est</l>
               <l n="1.477">Haec iusti series, qua lege Tonantis aberrans</l>
               <l n="1.478">A vero placitum nos, praestantissima caeli</l>
               <l n="1.479">Lumina, terrenae subigit servire puellae?</l>
               <l n="1.480">Est genetrix augusta, parens est Numinis – esto.</l>
               <l n="1.481">Non tamen illa dea est: natura excellimus omne</l>
               <l n="1.482">Quod non est Deus, indociles servire minori</l>
               <l n="1.483">Imperio. Rerum pulcher confunditur ordo,</l>
               <l n="1.484">Si modicus praesit stellis maioribus ignis.</l>
               <l n="1.485">Astrorum vigiles superat quod lumine flammas</l>
               <l n="1.486">Delius, imperii certat pro sole potestas.”</l>
               <l n="1.487">Dicenti applausit pars magna fidemque spopondit</l>
               <l n="1.488">Antitheo: nutant plures, quibus impia necdum</l>
               <l n="1.489">Suaserat ad plenum Numen non ferre voluptas.</l>
            </div>
            <div type="poesis-caput">
               <head>23.</head>
               <l n="1.490"> At princeps Michaël iussa<note place="foot" n="3">490 iussa : iusta
            </note> observare Tonantis</l>
               <l n="1.491">Impiger et placitis quae suasit apostata Daemon</l>
               <l n="1.492">Adversus, comites tali sermone tenebat:</l>
               <l n="1.493">“Nescitis quanto, socii, vos lumine plenos,</l>
               <l n="1.494">Quanto immortales animos splendore beavit,</l>
               <l n="1.495">Naturae quot dona dedit, superantibus ipsam</l>
               <l n="1.496">Muneribus naturam auxit suprema Creantis</l>
               <l n="1.497">Maiestas? Fuimus purum nihil: ille potenti</l>
               <l n="1.498">Productos virtute, ista regione micantis</l>
               <l n="1.499">Empyrei fixit naturaeque ordine primos</l>
               <l n="1.500">Constituit. Sed adhuc alius quoque suppetit ordo</l>
               <l n="1.501">Et maior naturae opibus, quo tendere votis</l>
               <l n="1.502">Nos decet atque animo non detrectante Tonantis</l>
               <l n="1.503">Imperia, alterius lucis meliora mereri</l>
               <l n="1.504">Auspicia immotumque oculis comprendere lumen.</l>
               <l n="1.505">Haec nondum stabilis lux est, quâ nostra tuetur</l>
               <l n="1.506">Tot donis instructa acies. Nec labilis iste</l>
               <l n="1.507">Nos fallat splendor: qua vult nos luce beari</l>
               <l n="1.508">Numen, ea aeterna est, quam si contemnere vecors</l>
               <l n="1.509">Est animus, poena est spreti specus ima Tonantis</l>
               <l n="1.510">Multa revisuri terras post saecula Verbi.</l>
               <l n="1.511">Est felix oritura Parens, quam noster et orbis</l>
               <l n="1.512">Rector adorandam cunctis iubet esse fideli</l>
               <l n="1.513">Cultu Reginam, quam tot caelestibus Author</l>
               <l n="1.514">Divinus cumulatam opibus vult totius esse</l>
               <l n="1.515">Naturae Dominam Charitumque ingentibus auctam</l>
               <l n="1.516">Divitiis, rutilum componet gratia solem.</l>
               <l n="1.517">Ecquis erit, curvo venerari hanc poplite matrem</l>
               <l n="1.518">Qui renuat? Prout iussa petunt divina, colendae</l>
               <l n="1.519">Aequa favet legis ratio: maiora praeesse,</l>
               <l n="1.520">Inferiora regi. Quis matre excelsior ista</l>
               <l n="1.521">Aliger esse volet? Quo quisque propinquior almo</l>
               <l n="1.522">Authori est animus, tanto maiore potitur</l>
               <l n="1.523">Iure potestatis: propior quisquamne Tonanti</l>
               <l n="1.524">Matre Tonantis erit, quorum communis utrique</l>
               <l n="1.525">Est sanguis? Merito caeli terraeque coronam</l>
               <l n="1.526">Huic aeterna dedit ventura in viscera Proles.</l>
               <l n="1.527">Ambitiosa nec est Virgo, quae Numine sceptrum</l>
               <l n="1.528">Decernente tenet: vitio non possidet illa</l>
               <l n="1.529">Imperium, regni princeps cui regula, Numen.</l>
               <l n="1.530">Primus ego statuo genua incurvare parenti.</l>
               <l n="1.531">Inferior nobis terrâ vitale sepultum</l>
               <l n="1.532">Lumen habet nostrique animi natalibus impar? </l>
               <l n="1.533">Dicite, caelestes animae, vos aurea caeli</l>
               <l n="1.534">Progenies, vos et rutilum superantia solem</l>
               <l n="1.535">Lumina, quid facimus? Purum nihil: inde profectus</l>
               <l n="1.536">Est nostrae virtutis apex: quod Prima Voluntas</l>
               <l n="1.537">Iusserit, id sumus. Aetherei quoque culminis ignes</l>
               <l n="1.538">Novistis fas esse Deo carbonibus atris</l>
               <l n="1.539">Mutare et terram rutilis aequare pyropis.</l>
               <l n="1.540">Numinis est mater, satis est: gradus iste caducum</l>
               <l n="1.541">Naturae superat culmen; quin ipsa levabit</l>
               <l n="1.542">Naturam super Authoris quos gratia nostri,</l>
               <l n="1.543">Excedet volucres eadem regina sodales.</l>
               <l n="1.544">Munere divino quo mens est maior, honoris</l>
               <l n="1.545">Censu etiam maiore praeit: non dedecet ergo</l>
               <l n="1.546">Nos humiles tantae frontem lunare potenti.” </l>
            </div>
            <div type="poesis-caput">
               <head>24.</head>
               <l n="1.547"> Dixerat haec, Reginae aliis venerantibus almum</l>
               <l n="1.548">Aligeris Mariae nomen, divina secutis</l>
               <l n="1.549">Iussa, pius mentis quos non discreverat ardor.</l>
               <l n="1.550">At reliqui, fuerat quorum pars tertia (magnus</l>
               <l n="1.551">Ille tamen nullique hominum censendus, aberrans</l>
               <l n="1.552">Virgineo a cultu numerus) fallacibus acti</l>
               <l n="1.553">Consiliis, audax Mariam calcare, superbus</l>
               <l n="1.554">Quae tulit Antitheus, placitis melioribus obstant</l>
               <l n="1.555">Constantesque sui in Mariae diadema rebellant.</l>
               <l n="1.556">Tunc alii queis fixa stetit reverentia matris</l>
               <l n="1.557">Reginae, adversi vexilla superba Draconis</l>
               <l n="1.558">Deserere et reliquos quorum inconcussa tenebat</l>
               <l n="1.559">Castra fides pietasque sequi, felicibus omnes</l>
               <l n="1.560">Quos iunxit Michaël signis Mariaeque paratis</l>
               <l n="1.561">Iussit adorandum labaris intexere nomen, </l>
               <l n="1.562">Spirituum laeto Mariam inclamante sonore.</l>
            </div>
            <div type="poesis-caput">
               <head>25.</head>
               <l n="1.563"> Lucifer adverso mox laetus honore minaces</l>
               <l n="1.564">Contorquet vultus, nec sacrum audire protervus</l>
               <l n="1.565">Sustinuit nomen rabiemque in crimine monstrat</l>
               <l n="1.566">Effaturque amens: “Non est cui Lucifer altam</l>
               <l n="1.567">Curvet cervicem! Non inferiora Tonanti</l>
               <l n="1.568">Sceptra gero soliumque mihi est, ubi cardine lento</l>
               <l n="1.569">Flectit Hyperboreus plaustrum glaciale Bootes.”</l>
            </div>
            <div type="poesis-caput">
               <head>26.</head>
               <l n="1.570"> Vix ea fatus erat, cum mox Divina tumentem</l>
               <l n="1.571">Antitheum sociasque petit sententia turbas:</l>
               <l n="1.572">“Stringite Luciferum invisoque rebelle profundo</l>
               <l n="1.573">Aere ligate caput flammasque ardentis abyssi</l>
               <l n="1.574">Sustineat duris oneratus colla catenis.</l>
               <l n="1.575">Et comites par poena premat: trudantur Olympo</l>
               <l n="1.576">Infidae mentes, quarum partem hauriat ater</l>
               <l n="1.577">Tartarus, extorrisque polo pars altera terrae</l>
               <l n="1.578">Ima petat: quae nubiferas diffusa per auras</l>
               <l n="1.579">Agmina Tartareae tolerent incendia poenae,</l>
               <l n="1.580">Aetherea donec veniens a sede supremus</l>
               <l n="1.581">Flammivomo cunctos Iudex includat Averno.</l>
               <l n="1.582">Tu, Michaël dilecte, autem poenalia iussa </l>
               <l n="1.583">Exequere, aeternaque polo proscribe ruinâ.</l>
               <l n="1.584">Utque sciant melius quid sint, possintque rebelles,</l>
               <l n="1.585">Posce: ‘Quis ut Deus est?’” Princeps moto Aliger ense</l>
               <l n="1.586">(Igneus ensis erat flammaeque tricuspidis auro</l>
               <l n="1.587">Terribilis, chalybem penetrans et saevior ipso</l>
               <l n="1.588">Fulmine romphaea) insanos in Numinis hostes</l>
               <l n="1.589">Irruit et tremidos vibratae cuspide flammae</l>
               <l n="1.590">Exterret genios. Obniti inimica sed illi </l>
               <l n="1.591">Orta phalanx certare audet caeloque repelli</l>
               <l n="1.592">Non patitur. Torvo Michaël tunc ore requirit:</l>
               <l n="1.593">“Quis vestrûm ut Deus est? Quae vestra potentia, mentes</l>
               <l n="1.594">Adversae? Caelo ite, Deus sic imperat, ite!”</l>
               <l n="1.595">Hic pavidi, trepidi, nil respondere valentes</l>
               <l n="1.596">Nilque referre ausi, pergunt pugnare silendo.</l>
               <l n="1.597">Demum victi omnes, caelo cessere ruentes</l>
               <l n="1.598">Immani numero genii, deponere saevum</l>
               <l n="1.599">Indociles rancorem animi, quo Virginis almae</l>
               <l n="1.600">Regalem sprevere thronum; summam unde, Mariae</l>
               <l n="1.601">Perpetuo ardentes odio, vim nominis horrent.</l>
               <l n="1.602">Hanc eadem caeli solio exaltanda ruinam</l>
               <l n="1.603">Novit Virgo, Deum cum dispersisse superbos<note place="foot" n="4">603
              superbos : superbas </note>
               </l>
               <l n="1.604">Sedibus e summis et deposuisse potentes</l>
               <l n="1.605">Asseruit, supremo humiles †dignatus† honore.</l>
            </div>
            <div type="poesis-caput">
               <head>27.</head>
               <l n="1.606"> Aethere labenti quid par occurrere posset</l>
               <l n="1.607">Antitheo? Forsan veluti de monte soluta</l>
               <l n="1.608">Torrentis ruit unda, redit vel nubibus imber?</l>
               <l n="1.609">Sed nihil ad lapsum Ditis. Fortasse molarem</l>
               <l n="1.610">Ceu iactam cecidisse polo vis fingere petram?</l>
               <l n="1.611">Idque parum est: caeli empyreo de culmine missus,</l>
               <l n="1.612">Annorum non pauca sinet decurrere lustra,</l>
               <l n="1.613">Donec humum feriat lapis: excidit ille supremis</l>
               <l n="1.614">Sedibus ignivomoque fuit conclusus Averno</l>
               <l n="1.615">Uno oculi nictu, vel si quae lumine moto </l>
               <l n="1.616">Temporis esse potest brevior mensura, ruinae</l>
               <l n="1.617">Illius mensura fuit. Committere lapsum</l>
               <l n="1.618">Luciferi, Scythico contortae ardore sagittae,</l>
               <l n="1.619">Fulminibusque placet? Barrum compone volucri</l>
               <l n="1.620">Nacta Iovis quae ferre faces, disces quid et aequi</l>
               <l n="1.621">Inter utrumque fiet: cui forte volubile pulsum</l>
               <l n="1.622">Non erit aere cavo plusquam testudo metallum.</l>
            </div>
            <div type="poesis-caput">
               <head>28.</head>
               <l n="1.623"> Hic erat Aligerûm casus talisque futurus</l>
               <l n="1.624">Illorum pariter, quorum e semisse cerebri</l>
               <l n="1.625">Orta fides, fatuo Mariani insignia cultus</l>
               <l n="1.626">Ore premit. Stygiis vult formidabile nomen</l>
               <l n="1.627">Mancipiis toto pariter proscribere mundo</l>
               <l n="1.628">Lucifer infelix: proprio satellite, quovis</l>
               <l n="1.629">Haeretico veteres Daemon novat impius iras.</l>
               <l n="1.630">Sed frustra, vesane, furis: Matri integra stabit</l>
               <l n="1.631">Supremae pietas, stabit laus altaque stabit</l>
               <l n="1.632">Religio, solium, thronus immotusque manebit</l>
               <l n="1.633">Vivetque in populis Mariani nominis ardor.</l>
            </div>
            <div type="poesis-caput">
               <head>29.</head>
               <l n="1.634"> Hinc ego Virgineas, metro licet impare palmas</l>
               <l n="1.635">Invito quoque Dite canam: nihil horret Averni</l>
               <l n="1.636">Imbelles cuneos, resonat quae Musa Mariam.</l>
               <l n="1.637">Hanc Deus aeternâ complexus amoris abysso</l>
               <l n="1.638">Unigenae prolis fieri voluisse parentem</l>
               <l n="1.639">Et vatum ostendit monitis rerumque figuris,</l>
               <l n="1.640">Venturam obscuris lucem prodentibus umbris.</l>
               <l n="1.641">Hunc concepturae partum signasse puellae, </l>
               <l n="1.642">Fertur Amosidis praesago carmine codex:</l>
               <l n="1.643">Hac ubi venturus Princeps de Virgine nomen</l>
               <l n="1.644">Emmanuelis habet, terrena in membra supremum</l>
               <l n="1.645">Descensurum ista designans voce Tonantem. </l>
               <l n="1.646">Invictus madidâ Gedeon hanc pelle figurat,</l>
               <l n="1.647">Quae sola aethereae compluta humore pruinae</l>
               <l n="1.648">Emisit liquidum laeso nil vellere rorem.</l>
               <l n="1.649">Talis erat Virgo, quae flaminis una beati</l>
               <l n="1.650">Rore potens, ideo grandem quoque postea facta</l>
               <l n="1.651">In pluviam, tacito Iessea in gramina lapsu,</l>
               <l n="1.652">Laetitiae fontem salvo candore profudit.</l>
            </div>
            <div type="poesis-caput">
               <head>30.</head>
               <l n="1.653"> Hanc Carmeleae surgentis ab aequore nubis</l>
               <l n="1.654">Monstrabat species, quae surrectura malignis</l>
               <l n="1.655">Labis Adameae, sed nescia labis, ab undis</l>
               <l n="1.656">Fecundos caeli Charitum praesagiit imbres.</l>
               <l n="1.657">Haec fuit illa, caput Stygii obtritura draconis</l>
               <l n="1.658">Femina, qui plantae ferus insidiator in ista,</l>
               <l n="1.659">Quae timeat, propria semper cervice probabit,</l>
               <l n="1.660">Principe formidanda pedum vestigia Nympha.</l>
               <l n="1.661">Hanc Solymaea Domus portâ signabat Eoa:</l>
               <l n="1.662">Porta tamen clausis semper non pervia valvis</l>
               <l n="1.663">Admissura Deum. Nullis mortalibus umquam</l>
               <l n="1.664">Delubri patuit limen: sacra ostia soli</l>
               <l n="1.665">Templum ingressuro fuerant servata Tonanti.</l>
               <l n="1.666">Virgineo Matris praeluserat ista pudori</l>
               <l n="1.667">Ianua, nullius quae permissura virilis</l>
               <l n="1.668">Affectûs aditum, aethereis accessibus imos</l>
               <l n="1.669">Pectoris innocui postes, intacta nitoris</l>
               <l n="1.670">Limina Materni, venturae ex aethere proli</l>
               <l n="1.671">Divinae aptavit: quo sic indemnia templi</l>
               <l n="1.672">Virginei aeternum caperent sacraria Mystam.</l>
            </div>
            <div type="poesis-caput">
               <head>31.</head>
               <l n="1.673"> Nec solum fatis repleta volumina Vatum</l>
               <l n="1.674">Isacidum signata manu cecinere puellae</l>
               <l n="1.675">Verbiparae illustres titulos: afflaverat ipsas</l>
               <l n="1.676">Iudaeae ignotas tantae reverentia mentes</l>
               <l n="1.677">Virginis, ut docta interius, sed nescia cuius</l>
               <l n="1.678">Flaminis instinctu, damnatae ponere gentis</l>
               <l n="1.679">Duceret asperitas pariturae templa puellae.</l>
               <l n="1.680">Aethere proscriptis augustae gloria Matris</l>
               <l n="1.681">Spiritibus bene nota fuit. Sed ut invidus illam</l>
               <l n="1.682">Templis eveheret daemon sineretque ruentes</l>
               <l n="1.683">Ad Stygii obsequium populos, sibi nomina structis</l>
               <l n="1.684">Delubris inimica coli, non convenit hosti</l>
               <l n="1.685">Haec pietas: tumido gravis est ea gloria Diti.</l>
               <l n="1.686">Ni forsan verum esse rear, vi Numinis actos</l>
               <l n="1.687">Daemonas ut pravam sibi qui fallacibus aris</l>
               <l n="1.688">Quaesivere fidem, vel religione monentis</l>
               <l n="1.689">Impulerint Phoebi, vel culta, ut Apollinis arbor,</l>
               <l n="1.690">Afflatusque Orci daret haec responsa Sacerdos:</l>
               <l n="1.691">Ignarusque olim pariturae templa puellae</l>
               <l n="1.692">Mandaret Stygius Tripodum pietate minister.</l>
               <l n="1.693">Qua ratione vafer Ditis sibi sacra satelles</l>
               <l n="1.694">Qui fieri divina tulit voluitque severâ</l>
               <l n="1.695">Observare rudes populos sua fana latriâ,</l>
               <l n="1.696">Ponere supremae Delubra parentis honori</l>
               <l n="1.697">Debuit invitus: tantae qui regia Matris</l>
               <l n="1.698">Invidit sceptra, augustae servire polorum</l>
               <l n="1.699">Reginae obnixus, nolenti contigit ipsi</l>
               <l n="1.700">Propria Virgineis vulgare opprobria templis</l>
               <l n="1.701">Invisoque suas cultu spectare ruinas.</l>
               <l n="1.702">Aut dicam ignaras gentes potuisse piorum</l>
               <l n="1.703">Spirituum afflatu venturae templa parenti</l>
               <l n="1.704">Condere, sollicitis illis, antiqua futurae</l>
               <l n="1.705">Virgineae ut Matris laudi praeluderet aetas?</l>
            </div>
            <div type="poesis-caput">
               <head>32.</head>
               <l n="1.706"> Vellere Phryxeo dives Pagasaeus Iason</l>
               <l n="1.707">Nobile Thessalicas spolium dum ferret in oras,</l>
               <l n="1.708">Semideos, fama est, reduces a Phaside nautas,</l>
               <l n="1.709">Vocibus humanis monito potiore subactos,</l>
               <l n="1.710">Molitos aedem egregiam terrisque daturae</l>
               <l n="1.711">Ventre Deum ignarae thalami sacrasse parenti.</l>
               <l n="1.712">Aesoniusque heros praeclara in Cecropis arce</l>
               <l n="1.713">Delubrum Superis idem positurus Iason,</l>
               <l n="1.714">Delphica Phoebeae lauri explorata secutus</l>
               <l n="1.715">Imperia, extructi titulum splendescere templi</l>
               <l n="1.716">Nominibus Mariae voluit, quam Delphica – mirum! – </l>
               <l n="1.717">Sic dictam edocuit Phoebi cortina puellam.</l>
               <l n="1.718">Cyaneos scopulos, Phineia dona, columbas,</l>
               <l n="1.719">Phryxeae spolium pecudis monumentaque pellis</l>
               <l n="1.720">Quaesitae appendit; flammas ex ore vomentes</l>
               <l n="1.721">Aeripedes, fera terga, boves vigilemque draconem,</l>
               <l n="1.722">Medeae virgam, saevi incantata veneni</l>
               <l n="1.723">Pocula, vipereos dentes sulcataque tauris</l>
               <l n="1.724">Iugera deposuit liquido formata metallo,</l>
               <l n="1.725">Virginis ignotae templo. Cui iure dicandum</l>
               <l n="1.726">Vellus erat, rutilum proprio quae velleris auro</l>
               <l n="1.727">Caelestem impolluta parens circumdedit Agnum.</l>
               <l n="1.728">Aequoris huic primâ superata pericula quercu</l>
               <l n="1.729">Cedere debuerant stellae, cui postea fido</l>
               <l n="1.730">Plurima votorum puppis rea procidit astro. </l>
            </div>
            <div type="poesis-caput">
               <head>33.</head>
               <l n="1.731"> Isacidum qui culta patrum mysteria Nilo</l>
               <l n="1.732">Adiecêre popae veterumque volumina vatum</l>
               <l n="1.733">Fatidico fuerant quae non ignota Canopo,</l>
               <l n="1.734">Ignaris pariter sua credere gentibus ausi</l>
               <l n="1.735">Arcana, Hebraeis primum signata tabellis,</l>
               <l n="1.736">Postea in externas miserunt dogmata chartas.</l>
               <l n="1.737">Hinc Samio sua ducta seni sapientia; debet</l>
               <l n="1.738">Ingenii summas Phario facundus Anubi</l>
               <l n="1.739">Divitias Plato. Ne culto minus Attica sciret</l>
               <l n="1.740">Terra cane, hausta Pharo fecit doctrina, nec illam</l>
               <l n="1.741">Rectius occulti penetraret ut abdita veri,</l>
               <l n="1.742">Isiacae puduit pecus explorare iuvencae.</l>
               <l n="1.743">Hoc a fonte Deum pariturae gloria Nymphae</l>
               <l n="1.744">Innotuit fluxitque fides. Druidasque puellae</l>
               <l n="1.745">Religio, senis praecinctos tempora vittis</l>
               <l n="1.746">Invenit Mystas stabatque authoribus istis</l>
               <l n="1.747">Absque viro Sobolis felici altare Parenti</l>
               <l n="1.748">Invexitque fidem populis, quos ista colendae</l>
               <l n="1.749">Mira puerperii novitas addixerat arae.</l>
               <l n="1.750">His labor arcanos veri penetrare recessus</l>
               <l n="1.751">Non deses peregrina Phari de litore ducta</l>
               <l n="1.752">Dogmata proposuit Celtis cupidosque futuri</l>
               <l n="1.753">Edocet et quam sera foret visura parentem</l>
               <l n="1.754">Posteritas, positis aperit feliciter aris.</l>
            </div>
            <div type="poesis-caput">
               <head>34.</head>
               <l n="1.755"> Dena puellarum totidem famosa Sibyllis</l>
               <l n="1.756">Nomina virginibus vidit longaeva vetustas;</l>
               <l n="1.757">Quëis afflata Deo ructabant pectora, quondam</l>
               <l n="1.758">Venturam radiisque animo caelestibus haustam</l>
               <l n="1.759">Mirandam rerum seriem, quae foedere caelum</l>
               <l n="1.760">Perpetuo terrae iungi dabit atque stupendos</l>
               <l n="1.761">Numinis in carnis nexu testabitur ignes.</l>
               <l n="1.762">Hae superum nactae lumen ventura sonoro </l>
               <l n="1.763">Fata dedere metro Musasque vocare poëtae </l>
               <l n="1.764">Debuerant. Sed Castalidum, quo gaudet Apollo, </l>
               <l n="1.765">Id vetuit numerus, Cyrrhae si nomina vertex</l>
               <l n="1.766">Sola capit, triplicem quae ter numerantur ad unguem.</l>
               <l n="1.767">Sed melior doctas habuit fortuna Sibyllas:</l>
               <l n="1.768">Numine si plenas sanctis afflatibus impar</l>
               <l n="1.769">Reiecit Pindus, totum sparsere per orbem</l>
               <l n="1.770">Afflatûs arcana sui, cum Musa bicornis</l>
               <l n="1.771">Ascensu contenta iugi et Parnassia laurus</l>
               <l n="1.772">Vix ultra Ausonias sese protenderet Alpes.</l>
               <l n="1.773">Illa Sibyllarum late dispersa volabant</l>
               <l n="1.774">Metra secuturis pondus praebentia fatis.</l>
               <l n="1.775">Has Erythraea Tethis, Phrygiae illas Gargarus Idae,</l>
               <l n="1.776">Attonitae Samiis illas Nereides actis</l>
               <l n="1.777">Audivere, illas profugae neque caerula ponti</l>
               <l n="1.778">Nesciit unda Helles, Latiae illas Tyburis arces.</l>
               <l n="1.779">Unam etiam ex adyto Cumae novere canentem,</l>
               <l n="1.780">Qualiter in toto surget gens aurea mundo:</l>
               <l n="1.781">Ut nova progenies caelo mittatur ab alto,</l>
               <l n="1.782">Iam redit et Virgo. Sed quae fuit ista relicto</l>
               <l n="1.783">Orbe redux Virgo? Non est Astraea, sed ipsâ</l>
               <l n="1.784">Sanctior Astraeâ, vatem reditura Sibyllam</l>
               <l n="1.785">Divinare facit Virgo, quae simplice quondam</l>
               <l n="1.786">Rerum principio caelestia lumina, stellas</l>
               <l n="1.787">Surgentesque Chao, iuncto sibi Numine, terras</l>
               <l n="1.788">Condidit et certo libratos pondere montes,</l>
               <l n="1.789">Vallibus effosis posuit, lateque fluentem</l>
               <l n="1.790">Emittens lympham, cunctis sua flumina terris</l>
               <l n="1.791">Distribuit, ludensque Deum comitata, procellis</l>
               <l n="1.792">Numquam cessurâ circumdedit aequor arenâ.</l>
               <l n="1.793">Cum data lex pelago fixaque coërcitus audax</l>
               <l n="1.794">Demissae Nereus premeretur margine ripae.</l>
               <l n="1.795">Omnibus his aderat, sed non sine Numine, totam</l>
               <l n="1.796">Componens terrae molem, quam Numine plena</l>
               <l n="1.797">Ipsa recomposuit rediens, animosa supremas</l>
               <l n="1.798">Poenali sobolis ligno fulcire ruinas.</l>
               <l n="1.799">Hanc reddendam orbi divino flamine doctus</l>
               <l n="1.800">Asseruit pudor, et pollutae nescia carnis</l>
               <l n="1.801">Virginitas, maculae expertem dare carmine Matrem</l>
               <l n="1.802">Promeruit<note place="foot" n="*">802 promeruit : pomeruit</note>
          tantumque orbi promittere lumen.</l>
            </div>
            <div type="poesis-caput">
               <head>35.</head>
               <l n="1.803"> Quanta futura Parens fuit haec, constanter ab ipsis</l>
               <l n="1.804">Rerum principiis quam tot cecinêre videntes</l>
               <l n="1.805">A longe vatum cytharae verique tenaces</l>
               <l n="1.806">Virgineae sonuêre lyrae, suffragia tanto</l>
               <l n="1.807">Prodigio factura fidem? Quod funere lucis</l>
               <l n="1.808">Internae caecus licet inficiatur Apella,</l>
               <l n="1.809">Sol tamen augusto non desinit ore micantes</l>
               <l n="1.810">Eructare faces, quantumvis luminis expers</l>
               <l n="1.811">Perneget has aliquis, rexit quem filia, flammas.</l>
               <l n="1.812">Tot vatum effatis Mariam celebrantibus obstet</l>
               <l n="1.813">Qui velit adversa claras extinguere Phoebi</l>
               <l n="1.814">Credulitate faces: prius axe nigrescere solem</l>
               <l n="1.815">Asserat, augustae rutilos quae Virginis ignes</l>
               <l n="1.816">Fecundaeque Deo solii decus improba Nymphae</l>
               <l n="1.817">Lingua negat vanosque huius mentitur honores.</l>
            </div>
            <div type="poesis-caput">
               <head>36.</head>
               <l n="1.818"> Tot vero Charitum donis, tot plena bonorum</l>
               <l n="1.819">Affluxu Virgo et tantis vincentibus ipsa</l>
               <l n="1.820">Sidera divitiis locuples, Iosippe, paratur</l>
               <l n="1.821">Sponsa tibi. Felix nimium, cui gratia tanta,</l>
               <l n="1.822">Tantus honor decorumque ingens cum Virgine sponsa</l>
               <l n="1.823">Accedit cumulus; cui viva Tonantis imago</l>
               <l n="1.824">Fundit, uti Libanus multo cum profluit imbre,</l>
               <l n="1.825">Caelestis gazae plenos pro dote canales.</l>
               <l n="1.826">Securumque dabit pretii, Iosippe, iugalis</l>
               <l n="1.827">Certa fides tabulaeque quibus subscribit Olympus</l>
               <l n="1.828">Non dubium reddunt: Paphia signante volucre</l>
               <l n="1.829">Cum Sponsae tibi pactus hymen, ac stipite flores</l>
               <l n="1.830">Emittente, tuae constarent foedera taedae.</l>
               <l n="1.831">Praeclari vero promisso postea quamvis</l>
               <l n="1.832">Connubii dono pravam accessisse putares,</l>
               <l n="1.833">Maeste marite, fidem, tibi quod suadebat apertus</l>
               <l n="1.834">Dotalis membranae error, cum crimine sponsae</l>
               <l n="1.835">Rasa videbatur taedae pro munere pacta</l>
               <l n="1.836">Virginitas; fuit apparens utcumque, nec anceps</l>
               <l n="1.837">Prodigii ignaro vitium, tamen ista modeste</l>
               <l n="1.838">Libranti, sua pacta novo communiit aether</l>
               <l n="1.839">Signo, cum retulit: noli, Iosippe, timere.</l>
               <l n="1.840">Haec dotis secura fides, hoc tuta sigillo,</l>
               <l n="1.841">Quae fallax visa est, scripti membrana pudoris.</l>
               <l n="1.842">Integer est Mariae sanguis, divina nitori </l>
               <l n="1.843">Promisso accedit Soboles. Periisse putabas</l>
               <l n="1.844">Candorem nuptae, cum te maioribus astra</l>
               <l n="1.845">Augerent titulis; siquidem tibi criminis expers</l>
               <l n="1.846">Virgineus mansit fecundus germine venter.</l>
            </div>
            <div type="poesis-caput">
               <head>37.</head>
               <l n="1.847"> Felix connubium, caelestes dicere taedas</l>
               <l n="1.848">Fas mihi, concurrunt cum Sponsa ubi divite tantae</l>
               <l n="1.849">Sponsi locupletis opes. Sed credite, Croesi,</l>
               <l n="1.850">Cedite quos auri commendat copia, reges,</l>
               <l n="1.851">Hic ego non vestros memoro, nec praedico censos.</l>
               <l n="1.852">Quo turgetis enim, invisâ tellure reperti,</l>
               <l n="1.853">Pauperies mendica latet sub luce metalli.</l>
               <l n="1.854">Quas etiam ingratis tribuit caelum hostibus, illae</l>
               <l n="1.855">Divitiae non sunt, adversi saepe Tonantis</l>
               <l n="1.856">Signa. Sed aeternum menti quod Numen amicae</l>
               <l n="1.857">Donat amans, hic est, ditat qui pectora splendor.</l>
            </div>
            <div type="poesis-caput">
               <head>38.</head>
               <l n="1.858"> Mortalem nec terra tulit, neque sidera mentes</l>
               <l n="1.859">Corporis immunes, ubi se Deus impete tanto</l>
               <l n="1.860">Effudisset, uti Iesseae Virginis uno</l>
               <l n="1.861">Pectore Iosippi Sponsae. Maria undique sparsos</l>
               <l n="1.862">Terrigenum Superumque simul collegit amores,</l>
               <l n="1.863">Excessitque omnes nocturnâ ut Delius aethrâ,</l>
               <l n="1.864">Aut veluti modico maior Thetis integra rivo.</l>
               <l n="1.865">Providus et sponsum quamvis ingentibus aether</l>
               <l n="1.866">Iosippum ornasset donis, potiora fuere</l>
               <l n="1.867">Quae data sunt Sponsae: licet hunc quoque foederis ergo</l>
               <l n="1.868">Virginei, Charitum forsan tanto igne rigari</l>
               <l n="1.869">Censuerit Numen, quantum nec farier ausim.</l>
               <l n="1.870">Ostenditque viri meritum Deus, impote prorsus</l>
               <l n="1.871">Humoris cum fuste, procis procul omnibus, illum</l>
               <l n="1.872">Connubio tanto asseruit, cum stipite sicco</l>
               <l n="1.873">Silvestris coryli, velut a radice virentis,</l>
               <l n="1.874">Prodigio natos voluit pubescere flores,</l>
               <l n="1.875">Illo Iosippum, fieri nec tale putantem,</l>
               <l n="1.876">Virgineum signans baculo frondente maritum.</l>
            </div>
            <div type="poesis-caput">
               <head>39.</head>
               <l n="1.877"> Quantus es, ô Iosippe, novo cui germine virgae</l>
               <l n="1.878">Excisae radice virent manibusque receptae</l>
               <l n="1.879">In flores abeunt frondes? Natura novati</l>
               <l n="1.880">Corticis obstupuit ramum, quamque exuit olim</l>
               <l n="1.881">Sortiri reducem, non ex tellure iuventam.</l>
               <l n="1.882">Si te huius necdum taedae consorte puellae</l>
               <l n="1.883">Tanta tuis inerat palmis Iosippe potestas,</l>
               <l n="1.884">Qualis erit cum sidereae connubia Sponsae</l>
               <l n="1.885">Nactus, Virgineam tanges pro foedere dextram?</l>
               <l n="1.886">Qualis erit, cum post decies renovata Dianae</l>
               <l n="1.887">Cornua, Divinae manibus palmisque ferendae</l>
               <l n="1.888">Attactu Sobolis, crescentis faenore flammae</l>
               <l n="1.889">Ibit in augmentum virtus propriique notatus</l>
               <l n="1.890">Numinis augusto Iosippe vocabere signo,</l>
               <l n="1.891">Filius accrescens? Grandi tunc mole maritae</l>
               <l n="1.892">Virgineae palmae suppar, apprendere dextra</l>
               <l n="1.893">Sublimem poteris fructum dabiturque stupendi</l>
               <l n="1.894">Germinis istius talis tibi copia, qualem</l>
               <l n="1.895">Nec faceret cunctis Engaddi vinea botris.</l>
               <l n="1.896">Tu siquidem dulci Matris Sobolisque beatus</l>
               <l n="1.897">Intuitu, grandi vultus utriusque micabis</l>
               <l n="1.898">Lampade stellatisque nihil fulgoribus impar</l>
               <l n="1.899">Ad tua bisgeminos convertes lumina soles.</l>
               <l n="1.900">Adveniet, Iosippe, tuus, tot saecula terris</l>
               <l n="1.901">Suspiratus Hymen: ima nunc tellure sepulti</l>
               <l n="1.902">Respiciunt Patrum cineres, quos candida vestri</l>
               <l n="1.903">Connubii taeda, emissis in dissita flammis</l>
               <l n="1.904">Antra, propinquantem non vult nescire salutem</l>
               <l n="1.905">Iamque movent resides signum ad vitale lacertos.</l>
            </div>
            <div type="poesis-caput">
               <head>40.</head>
               <l n="1.906"> Vos nuruum Solymaeus honor, vos gratia, Nymphae</l>
               <l n="1.907">Iessiades, gratusque lepor, secernere natos</l>
               <l n="1.908">Incipe connubiis flores festisque ligare</l>
               <l n="1.909">Lilia lemniscis, quae vel campestribus undis</l>
               <l n="1.910">Alluit innumeris Ierico fecunda rosetis,</l>
               <l n="1.911">Vel quae praepingui tellure Saronia Tempe</l>
               <l n="1.912">Educat, aut regum Solymaeis parturit hortis</l>
               <l n="1.913">Lacte fluens tellus: vobis haec proderit olim</l>
               <l n="1.914">Sedulitas, augustae aderunt ubi foedera Nuptae.</l>
               <l n="1.915">Vester enim primum cum connubialibus aër </l>
               <l n="1.916">Lucebit flammis venietque datura Tonantem</l>
               <l n="1.917">Sponsa recens, blando cui absque cupidinis igne</l>
               <l n="1.918">Terrenis impar succedet amoribus ardor.</l>
               <l n="1.919">Floribus in pluviam sparsis mulcebitis aestum</l>
               <l n="1.920">Augustae lapsurae animi languore maritae.</l>
               <l n="1.921">Foederis interea tanti solacia castae</l>
               <l n="1.922">Suspirate, nurus. Et tu, formose Sionis</l>
               <l n="1.923">Nympharum candor, sinceras pectoris, igni</l>
               <l n="1.924">Virgineo servare faces non degener, aptum</l>
               <l n="1.925">Speratis Mariae taedis dispone nitorem. </l>
               <l n="1.926">Si modo vestra autem labis captiva tenetur</l>
               <l n="1.927">Libertas, maestum prohibet quae solvere guttur</l>
               <l n="1.928">Cantibus appensasque salix si livida chordas</l>
               <l n="1.929">Detinet, at laeti venient cum carmine vates</l>
               <l n="1.930">Plaudentesque canent, nivei modo vincula colli</l>
               <l n="1.931">Solve, Sionei generis lectissime sanguis:</l>
               <l n="1.932">Advenit nam gratus Hymen, qui vestra iugali</l>
               <l n="1.933">Vincula dissolvat nexu. Colla amplius impos</l>
               <l n="1.934">Stringere maesta chalybs ferrique monile putrescet,</l>
               <l n="1.935">Palladio lignum veluti marcescit olivo.</l>
               <l n="1.936">Sunt rata quae statuit Numen. Si longa futuros</l>
               <l n="1.937">Saeclorum spatia invideant proferre Hymenaeos,</l>
               <l n="1.938">Si mora venturae fortasse videbitur ingens</l>
               <l n="1.939">Matris, et implacidam noctem si fecerit huius</l>
               <l n="1.940">Tardior Aurorae radius, ne ponite certi</l>
               <l n="1.941">Spem tamen adventus: aderit formosa piorum</l>
               <l n="1.942">Votorum, et fidei solvens Aurora labores.</l>
            </div>
         </div>
         <div type="poesis-liber" met="hexameter" n="2">
            <head>IESSEIDOS LIBER II.</head>
            <div type="poesis-caput">
               <head>1.</head>
               <l n="2.1"> Ut statuisse Deo placuit lethale gementi</l>
               <l n="2.2">Deliquium humanae soboli demittere caelo</l>
               <l n="2.3">Authorem veniae, quo per maiora futuris</l>
               <l n="2.4">Incrementa spei sese disponeret orbis</l>
               <l n="2.5">Auxiliis, mox decretam pro labe salutem</l>
               <l n="2.6">Pandit amans Numen; quod nec celaverat ipsum,</l>
               <l n="2.7">Degenerem vetiti nuper caelestis Adamum.</l>
               <l n="2.8">Hic sceleris poenaeque reus sua damna suumque</l>
               <l n="2.9">Interitum et certum flebat revocabile numquam</l>
               <l n="2.10">Supplicium, nulla miserum solante relicta</l>
               <l n="2.11">Spe veniae, mentis quem decretoria summae</l>
               <l n="2.12">Paene videbatur iam reiecisse Voluntas.</l>
               <l n="2.13">Unde reo, pavido, tristi totoque trementi</l>
               <l n="2.14">Corpore conclamatam animo sperare salutem</l>
               <l n="2.15">Desperasse fuit. Quid enim fecisset in illo</l>
               <l n="2.16">Communi exitio, quando irritata fremebat</l>
               <l n="2.17">Flagitio natura suo, cum totus in unum,</l>
               <l n="2.18">Vindictae cupidus consurgeret orbis Adamum?</l>
               <l n="2.19">Cui fuerat laesus, quo spem fulcire valebat</l>
               <l n="2.20">Iratus Deus atque animo nimis impote verti,</l>
               <l n="2.21">Aversus Deus? Iste fuit post crimen Adami</l>
               <l n="2.22">Naturaeque status generisque miserrima nostri</l>
               <l n="2.23">Condicio, aeternis post fata obnoxia poenis.</l>
            </div>
            <div type="poesis-caput">
               <head>2.</head>
               <l n="2.24"> Terrigenûm viso lapsu suprema Tonantis</l>
               <l n="2.25">Maiestas, decorat virtus quem propria mitem</l>
               <l n="2.26">Se praestare reis, tantae ne damna ruinae</l>
               <l n="2.27">Perdita lugeret sine fine propago parentis,</l>
               <l n="2.28">Concilium vocat: hic Triados cui tota regendae</l>
               <l n="2.29">Naturae incumbit moles, concordia semper</l>
               <l n="2.30">Arbitria, ad tantae veniunt suffragia causae.</l>
               <l n="2.31">Ante tamen quam quicquam homini caeleste tribunal</l>
               <l n="2.32">Deferret, metuenda suas sic prima querelas</l>
               <l n="2.33">Exposuisse Themis fertur, grandi ore locuta:</l>
               <l n="2.34">"Quae poena humano sceleri, quo tota propago</l>
               <l n="2.35">Terrigenum prostrata iacet, vi legis et aequi</l>
               <l n="2.36">Conveniet, dubium, faciat pendere quod illam</l>
               <l n="2.37">Non habeo: iam dicta reis laesae arboris, est mors.</l>
               <l n="2.38">Et mors illa quidem, non quae terrestre resolvit</l>
               <l n="2.39">Corpus et in cineres vertit; manet altera peior,</l>
               <l n="2.40">Atque aeterna animi ruituri in Tartara tabes.</l>
               <l n="2.41">Peccati quod homo reus est, iam debita carni</l>
               <l n="2.42">Vindicta est tumulus, mentem infelicior Orci</l>
               <l n="2.43">Flamma manet; vetita prior haec peccavit in esca:</l>
               <l n="2.44">Mens est tota nocens. Restat conferre nocenti</l>
               <l n="2.45">Aut poenam, aut veniam; medio non convenit error.</l>
               <l n="2.46">Quis locus hic veniae? Ratio quae poscit iniquo</l>
               <l n="2.47">Donari generi noxam? Num futile pomum</l>
               <l n="2.48">Delicias inter reliquas hortique superba</l>
               <l n="2.49">Illicia, aeterni vetito praeferre Tonantis</l>
               <l n="2.50">Vim facit ad palmam? Sed quem sperare maligna</l>
               <l n="2.51">Infectaque hominum poteris radice, remissi</l>
               <l n="2.52">Flagitii fructum? Si, dum fuit integra, motus</l>
               <l n="2.53">Ignara oppositi fallax immitia radix</l>
               <l n="2.54">Poma tulit; si tot Charitum stipata tuarum</l>
               <l n="2.55">Praesidiis natura ruit, num mortua virtus</l>
               <l n="2.56">Efficiet quod viva negat? Male demitur igni</l>
               <l n="2.57">Infecunda dapes quae non promiserit arbor.</l>
               <l n="2.58">Sit locus immeritae veniae tamen; ecqua reponet</l>
               <l n="2.59">Ius raptum obsequii moles? Iniuria laesi</l>
               <l n="2.60">Numinis excedit meritum, quod pendere possit</l>
               <l n="2.61">Humani levitas operis. Lex pacis in aequa</l>
               <l n="2.62">Lance sita est: pretioque pari nisi suppleat audax</l>
               <l n="2.63">Obsequii mensura scelus, consistere vera</l>
               <l n="2.64">Pax nequit aut hominibus concors cum Numine pectus.</l>
               <l n="2.65">Aligeris forsan potior terrena videtur</l>
               <l n="2.66">Conditio? Nihil excelsos miserata, Tonantis</l>
               <l n="2.67">Praeteriit genios pietas, quos iusta voluntas</l>
               <l n="2.68">Numinis extrusit caelo flammisque ligavit.</l>
               <l n="2.69">Quis tamen humanae tentet componere faeci</l>
               <l n="2.70">Angelicas dotes? Tantae excellentia mentis</l>
               <l n="2.71">Si culpae veniam nescit, qua lege licebit</l>
               <l n="2.72">Audaces commissa homines exolvere noxa?</l>
               <l n="2.73">Aliger erravit; damnatur: mitius unde</l>
               <l n="2.74">Iudicium sperabit homo? Constringat utrumque</l>
               <l n="2.75">Par damnum, si culpa fuit communis utrique.”</l>
            </div>
            <div type="poesis-caput">
               <head>3.</head>
               <l n="2.76"> Iustitiae assedit Pietas, Sapientia iuxta,</l>
               <l n="2.77">Iuxta etiam rerum molitrix maxima, Virtus,</l>
               <l n="2.78">Ordine quaeque suo, suffragatura piando</l>
               <l n="2.79">Adami sceleri. Pietas ita prima profari</l>
               <l n="2.80">Incipit: “Et memet reor alta ex mente Tonantis</l>
               <l n="2.81">Progenitam: infinita minus non dedecet orbis</l>
               <l n="2.82">Rectorem Pietas, deceat mox ante locutae</l>
               <l n="2.83">Quam furor Astraeae; nec me minus aequa ferentem</l>
               <l n="2.84">Audiet Omnipotens: Adami totius urna</l>
               <l n="2.85">Orcus erit? Nostris si forte favere velimus</l>
               <l n="2.86">Hostibus, hoc dabimus votum non triste superbis</l>
               <l n="2.87">Daemonibus caelo pulsis. Phlegetonte cremandis</l>
               <l n="2.88">Exulibus quas hic vacuas spectamus; iisdem</l>
               <l n="2.89">Sunt positae Aligeris sedes; cumque inde rebelles</l>
               <l n="2.90">Mersi Erebo cecidere animi, deserta protervis</l>
               <l n="2.91">Spiritibus repetunt alios subsellia cives. </l>
               <l n="2.92">Fine isto productus Adam, livore maligni</l>
               <l n="2.93">Flaminis impulsus prolem et se reddidit istis</l>
               <l n="2.94">Sedibus indignum temeratae crimine plantae.</l>
               <l n="2.95">Si nunc ergo reis veniae caeleste negetur</l>
               <l n="2.96">Subsidium nolitque Deus pietate nocentem</l>
               <l n="2.97">Erigere Adamum, quae nostris hostibus inde</l>
               <l n="2.98">Gaudia! Qui plausus Erebo qualisque futura</l>
               <l n="2.99">Laetitia! Aligerum exclusae quod ab aethere turbae,</l>
               <l n="2.100">Impediant vacuo cives assurgere caelo.</l>
               <l n="2.101">Palma haec hostis erit, numerare faventia dictae</l>
               <l n="2.102">Si rigor Astraeae poterit suffragia causae.</l>
               <l n="2.103">Nec vetat Adami veniam damnata reorum</l>
               <l n="2.104">Spirituum labes; curvari nescia cervix</l>
               <l n="2.105">Angelica aeternos merito inflexibilis aestus</l>
               <l n="2.106">Sustinet; ast hominis facilis natura moveri</l>
               <l n="2.107">Efficit, ut lapsi reparabilis error Adami</l>
               <l n="2.108">Viscera adorati flectat non dura Tonantis.</l>
               <l n="2.109">Aligeros etiam propriae proscripsit Olympo</l>
               <l n="2.110">Nequitiae labes; seducta sed occidit Eva,</l>
               <l n="2.111">Alterius noxa impulsus peccavit Adamus.</l>
               <l n="2.112">Aliger Empyreo detrusus Apostata caelo,</l>
               <l n="2.113">Hic seductor erat; cuius livore ruinam</l>
               <l n="2.114">Passus homo, veniam lapso prae daemone poscit</l>
               <l n="2.115">Sic iuris potioris homo culpaeque minoris.</l>
               <l n="2.116">At nihil excusat noxam qua corruit Ales.</l>
               <l n="2.117">Criminis immani pretio si dicis Adamum</l>
               <l n="2.118">Solvendo non esse parem; nec reddere tantum</l>
               <l n="2.119">Possit homo, quantum potuit se involvere culpa</l>
               <l n="2.120">Faenoris excessu; quare securus amicos</l>
               <l n="2.121">Numquam iungit amor, peccans nisi ponderet aequum</l>
               <l n="2.122">Offensae pretium pravoque aequale furori</l>
               <l n="2.123">Adiciat pondus, totam quod supprimat iram;</l>
               <l n="2.124">Hoc mihi librandum non est, sed limite sisto</l>
               <l n="2.125">Affectus contenta mei: non deerit amori</l>
               <l n="2.126">Ingenium: dilecta soror Sapientia iustum</l>
               <l n="2.127">Inveniet, quo versa meos Astraea<note place="foot" n="5">127 Astraea :
                Astaera </note> libenter</l>
               <l n="2.128">Currat in amplexus thecaque rubente repostum</l>
               <l n="2.129">Dulcia confestim convertat in oscula ferrum.”</l>
            </div>
            <div type="poesis-caput">
               <head>4.</head>
               <l n="2.130"> Dixerat haec Pietas, cui mox Sapientia sensu</l>
               <l n="2.131">Successit dictura pari talique resolvit</l>
               <l n="2.132">Ora sono: “Mihi quae Pietas libranda reliquit,</l>
               <l n="2.133">Aequari qua sorte ingens iniuria possit</l>
               <l n="2.134">Numinis offensi expediam, licet ardua prorsus</l>
               <l n="2.135">Occurrat ratio factoque explenda videtur</l>
               <l n="2.136">Difficilis. Tamen est talis quam ponere possit</l>
               <l n="2.137">Verus amor, sed solus amor (mirabile dictu)</l>
               <l n="2.138">Numinis aversi, summa cui flagrat in ira</l>
               <l n="2.139">Par amor: aeternae si lucis hypostasis una</l>
               <l n="2.140">Fiat homo, satis est: facto hoc pro labe repertum</l>
               <l n="2.141">Est pretium et pondus, quod non modo criminis aequet</l>
               <l n="2.142">Nequitiam; sed terrigenum scelus omne merentis</l>
               <l n="2.143">Excedat labor.” Hic plausit blandeque loquentis</l>
               <l n="2.144">Extulit ingenium Pietas, et quaesiit ultra</l>
               <l n="2.145">Qua ratione Deus, si maiestate Tonantis</l>
               <l n="2.146">Deposita fieret caro, crimine posset Adamum</l>
               <l n="2.147">Exuere, et grandis pretium conflare talenti,</l>
               <l n="2.148">Corporis induviis? Quod mox Sapientia verbis</l>
               <l n="2.149">Prosequitur tacitumque loquens suspendit Olympum:</l>
               <l n="2.150">“Humano scelere offenso quod nulla Tonanti</l>
               <l n="2.151">Attingens aequi pretium libraeque rigorem</l>
               <l n="2.152">Adferri valeat perimendae gratia noxae,</l>
               <l n="2.153">Conditio terrena facit: servilis inanem</l>
               <l n="2.154">Obsequii fructum, simili vilescere constat,</l>
               <l n="2.155">Quo sordet persona luto; iam perdita pomo</l>
               <l n="2.156">Vilior est meritique minor natura, laborat</l>
               <l n="2.157">Ingenitae rationis opus factura. Quid ergo</l>
               <l n="2.158">Par dabit illa Deo, quae nec sibi sufficit uni?</l>
               <l n="2.159">Terrenos vero Numen si assumeret artus,</l>
               <l n="2.160">Ut sine personae discrimine, qui Deus esset</l>
               <l n="2.161">Is pariter Deus esset homo, tunc Numine dignum </l>
               <l n="2.162">Obsequium praestaret homo: cui addita carnis</l>
               <l n="2.163">Humanae ruditas, aequo pro labe pacisci</l>
               <l n="2.164">Non impos merito, proprii virtute laboris</l>
               <l n="2.165">Posset obaerati nomen delere parentis.”</l>
            </div>
            <div type="poesis-caput">
               <head>5.</head>
               <l n="2.166"> Effatis commota istis Astraea reponit:</l>
               <l n="2.167">“Quae loqueris commenta, soror Sapientia, dictu</l>
               <l n="2.168">Ingeniosa quidem, factu ardua. Caelica numquam</l>
               <l n="2.169">Factura est Virtus, una ut persona Tonantis, </l>
               <l n="2.170">Sit persona hominis. Possit tamen ista potestas</l>
               <l n="2.171">Summa Dei; quantum foret hic adversus honori</l>
               <l n="2.172">Divino nexus! Summo componere caenum</l>
               <l n="2.173">Vile Deo, servum Domino? Sinet aequa voluntas</l>
               <l n="2.174">Hoc numquam: proprioque hominem qui crimine lapsus</l>
               <l n="2.175">Interiit, nostrae nullus labor eximet irae.</l>
               <l n="2.176">Hoc tamen ipsa volens tribuo, si forte supremum</l>
               <l n="2.177">Numen homo fieret, nostro data tela furori</l>
               <l n="2.178">Abicerem, nec tanta meo vindicta deinceps</l>
               <l n="2.179">Restaret ferro.” Subito Sapientia reddit </l>
               <l n="2.180">Talia: “Terreno vestiri Numen amictu</l>
               <l n="2.181">An deceat librabit amor; sed posse, docebit</l>
               <l n="2.182">Nos divina soror, cui Omnipotentia nomen.” </l>
            </div>
            <div type="poesis-caput">
               <head>6.</head>
               <l n="2.183"> Haec vero sic orsa loqui: “Mihi limite nullo</l>
               <l n="2.184">Definita viget, nullo mea fine potestas</l>
               <l n="2.185">Circumscripta, omnem iubeat quem summa voluntas</l>
               <l n="2.186">Prodit in effectum: tellus, mare, sidera, caelum,</l>
               <l n="2.187">Denique quodcumque est quod non fuit ante, laboris</l>
               <l n="2.188">Sunt documenta mei. Quamvis quod quaerimus istis</l>
               <l n="2.189">Omnibus est maius, tamen hoc excedere vires</l>
               <l n="2.190">Ostendam non posse meas (hic auribus omnes</l>
               <l n="2.191">Arrecti siluere, magis tamen omnibus una</l>
               <l n="2.192">Astraea). Infinita Dei est persona, vel imas</l>
               <l n="2.193">Cuiuscumque rei, immensa virtute valebit</l>
               <l n="2.194">Ferre vices, tolerare graves accensa labores</l>
               <l n="2.195">Si supremae Maiestatis Hypostasis una</l>
               <l n="2.196">Assumat naturam hominis, cui proprius absit</l>
               <l n="2.197">Personae titulus, terrenae munia partis</l>
               <l n="2.198">Quae deerit supplente Deo. Dabit unio talis</l>
               <l n="2.199">Ut Numen sit homo. Fiet simul iste Tonanti</l>
               <l n="2.200">Non impar divinus homo; culpamque relaxet</l>
               <l n="2.201">Ut merito, non vilis erit propriisque salutem</l>
               <l n="2.202">Obsequiis poterit libertatemque pacisci.</l>
               <l n="2.203">Si velit unus amor, satis est, servatur Adamus.”</l>
            </div>
            <div type="poesis-caput">
               <head>7.</head>
               <l n="2.204"> Excepit divina Trias mansueta sororum</l>
               <l n="2.205">Arbitria: Astraeam solum poenalis Averni</l>
               <l n="2.206">Sollicitam et plagis torqueri ultricibus orbem</l>
               <l n="2.207">Urgentem aspexit voto discorde teneri.</l>
               <l n="2.208">Tum Pater, aeterni qui fons splendoris, in uno</l>
               <l n="2.209">Producens Sobolem Verbo, quëis simplice cordis</l>
               <l n="2.210">Igne Deus procedit Amor manantibus ex se</l>
               <l n="2.211">Flaminis et Nati personis talia fatur:</l>
               <l n="2.212">“Vidimus humanae mentis, cui nostra figuram</l>
               <l n="2.213">Indulsit natura parem, discrimina nostro</l>
               <l n="2.214">Nolentis servire iugo, dum fronte sequestra </l>
               <l n="2.215">Nostra secutura violavit foedera poena. </l>
               <l n="2.216">Terrigenûm damnis Astraea rotare machaeram</l>
               <l n="2.217">Religiosa optat; veniam suadebat Adamo</l>
               <l n="2.218">Praestandam Pietas, pulchrum Sapientia iustae</l>
               <l n="2.219">Dat veniae facunda modum, factoque Potestas</l>
               <l n="2.220">Disserit esse parem. Noster, quorum una voluntas</l>
               <l n="2.221">Si concurrat amor, nocuum miseratus Adamum,</l>
               <l n="2.222">Surget homo, tolletque suae dispendia culpae</l>
               <l n="2.223">Aeternosque potens mortis vitare dolores,</l>
               <l n="2.224">Nostro iterum fatuê amisso reddetur amori.</l>
               <l n="2.225">Attamen hoc unum superest, ut nostra saluti</l>
               <l n="2.226">Humanae nascatur humi persona gulosi</l>
               <l n="2.227">Labe procul, corpus par assumptura parentis;</l>
               <l n="2.228">Ut patrandorum meritis et mole suorum</l>
               <l n="2.229">Non renuat placari operum, quae discutit omne</l>
               <l n="2.230">Ferro Astraea nefas: qua deponente furorem,</l>
               <l n="2.231">Aeternae ad veniam pertingant crimina culpae.”</l>
            </div>
            <div type="poesis-caput">
               <head>8.</head>
               <l n="2.232"> Tunc Soboles divina Patrem venerata profatur:</l>
               <l n="2.233">“En me mitte, Pater: positaque libenter herili</l>
               <l n="2.234">Maiestate, tuum placitum quo destinat, ibo. </l>
               <l n="2.235">En tua progenies, hominis pauperrima nasci</l>
               <l n="2.236">Exopto proles poenisque obnoxius infans</l>
               <l n="2.237">Terrenae fieri Matris, fatalis Adami</l>
               <l n="2.238">Planta volo fiat pariter mea funeris arbor.</l>
               <l n="2.239">Et tua me dulcis Genitor, peto, verberet ira,</l>
               <l n="2.240">Ne pereat qui peccat homo: me trade volentem</l>
               <l n="2.241">In mortem, in poenas: et me trabe figat amati</l>
               <l n="2.242">Electique error populi: mea vulnera lapsi</l>
               <l n="2.243">Sint pretium Adami, humanae sit spongia culpae</l>
               <l n="2.244">Fundendus lictore cruor. Votum accipe dulcis</l>
               <l n="2.245">O Pater: a proprio fluat haec tibi gloria Nato.”</l>
            </div>
            <div type="poesis-caput">
               <head>9.</head>
               <l n="2.246"> Hic prolem amplexus Genitor, “Dilecta Parenti</l>
               <l n="2.247">I, Soboles”, inquit, “quod in haec te funera, fili,</l>
               <l n="2.248">Obtuleris, longaeva tuo de semine surget</l>
               <l n="2.249">Posteritas, summis heres victura coronis</l>
               <l n="2.250">Sub tua magnanimos demittam sceptra Tyrannos,</l>
               <l n="2.251">Et populos in frena dabo. Te gentibus astrum</l>
               <l n="2.252">Accendam, toto crescet tua gloria mundo.</l>
               <l n="2.253">Tunc tua adorabunt celsi vestigia reges,</l>
               <l n="2.254">Submittamque tuis horum Diademata plantis.</l>
               <l n="2.255">Tunc tuus adversum fluviis currentibus heres</l>
               <l n="2.256">Iura dabit: claros fama nutrire nepotes</l>
               <l n="2.257">Quaeque volet Regina tuos Regumque papillae</l>
               <l n="2.258">Obsequium Nutricis agent: regnabit in aevum</l>
               <l n="2.259">Divitiis opulenta tui prosapia fati.</l>
               <l n="2.260">Tanta tuae placuit mortis pro laude pacisci.”</l>
            </div>
            <div type="poesis-caput">
               <head>10.</head>
               <l n="2.261"> Divinus pariter voluisset Spiritus isto</l>
               <l n="2.262">Officio fungi quo Filius atque petivit</l>
               <l n="2.263">Tale sibi propria committi ab origine munus, </l>
               <l n="2.264">Humanae quo carnis onus poenasque subiret,</l>
               <l n="2.265">Iratae iustum prima pro labe daturus</l>
               <l n="2.266">Astraeae pretium. Sed patris origo priorem</l>
               <l n="2.267">Quem dedit, haec unum sortita est gloria Natum.</l>
               <l n="2.268">Nec tamen immensi fuit hoc in munere cassus</l>
               <l n="2.269">Flaminis impulsus, partes gavisus habere</l>
               <l n="2.270">Ille suas, tantae sobolis cui pura relicta est</l>
               <l n="2.271">Nube tegenda Parens, ne qua huic terrena caleret</l>
               <l n="2.272">Flamma voluptatis, ne quo vel corporis aestu,</l>
               <l n="2.273">Aut non plura animi face conceptura labaret</l>
               <l n="2.274">Integra Virginitas. Subiit quam natus, eandem</l>
               <l n="2.275">Virgineam missus complevit Spiritus umbram.</l>
               <l n="2.276">Hic prior est, horam nostrae signante salutis</l>
               <l n="2.277">Gnomonis in morem, solem qui ostendit in umbra.</l>
               <l n="2.278">His ita dispositis divini ardore senatus,</l>
               <l n="2.279">Carnem assumpturi Matrem decernere Verbi, </l>
               <l n="2.280">Par fuerat, tanto quae essent dignissima fetu</l>
               <l n="2.281">Viscera, Virgineo summi Patris aemula nato.</l>
            </div>
            <div type="poesis-caput">
               <head>11.</head>
               <l n="2.282"> Gens Hebraea, vetus veniens a stemmate sanguis</l>
               <l n="2.283">Cui dederat pretium virtus, ad iussa Tonantis</l>
               <l n="2.284">Prompta et pura fides, cuius de stipite natae</l>
               <l n="2.285">Tot venere animae, plures nec ut aequor arenas,</l>
               <l n="2.286">Caelica nec plures numerant laquearia stellas.</l>
               <l n="2.287">Is fuit Abramus, patris de semine Tharae</l>
               <l n="2.288">Quem dederat Chaldaeus ager, se gurgite pleno</l>
               <l n="2.289">Fundit ubi laetisque Euphrates volvitur undis.</l>
               <l n="2.290">Hunc populum, cui ille pater, prout fluxit ab illo</l>
               <l n="2.291">Carnalis soboles (quae credulitate paternam</l>
               <l n="2.292">Sectatae fluxere fidem, non sanguinis huius</l>
               <l n="2.293">In numerum veniunt gentes) aeterna Voluntas</l>
               <l n="2.294">Extulit, e cuius regali stemmate proles</l>
               <l n="2.295">Susciperet divina viri sine semine corpus.</l>
               <l n="2.296">Inde legenda fuit Virgo, cui regius esset</l>
               <l n="2.297">Virtutis Regumque alto cum sanguine splendor.</l>
               <l n="2.298">Hanc Pater aeterno qui perficit omnia nutu,</l>
               <l n="2.299">Imperiosa hominum qui condit fata, puellam</l>
               <l n="2.300">Disposuit fortique levans super omnia dextra,</l>
               <l n="2.301">Omnipotens quaecumque eadem molita Tonantis</l>
               <l n="2.302">Est manus et quorum dici vult ipse Creator, </l>
               <l n="2.303">Virgineo illius vestiri carnis amictu</l>
               <l n="2.304">Constituit genitum de se sine compare Verbum.</l>
               <l n="2.305">Hanc titulo insignem Dominae rebusque caducis</l>
               <l n="2.306">Altius evectam Mariam prior ipse vocavit.</l>
               <l n="2.307">Omnipotentis enim Divino bina latebant</l>
               <l n="2.308">Nomina thesauro, quas gemmas nomino: quamvis</l>
               <l n="2.309">Non illas Erythrea Thetis, non Indica norant</l>
               <l n="2.310">Litora, Memnoniis gemmas verrentia cymbis,</l>
               <l n="2.311">Sed nimia aeternis quarum lux abdita gazis,</l>
               <l n="2.312">Et Sobolem et Matrem designatura micabat. </l>
            </div>
            <div type="poesis-caput">
               <head>12.</head>
               <l n="2.313"> Singula Divinis olim eventura fuissent</l>
               <l n="2.314">Cum fixa ideis, ut pomi errore liquatas</l>
               <l n="2.315">Sisteret Omnipotens lacrymas, monitore salutis</l>
               <l n="2.316">Humanae Aligero, veniae spe fulcit Adamum. </l>
               <l n="2.317">Accersitus enim Michaël a Numine, sumpta</l>
               <l n="2.318">Mandati pietate volat quaeritque beata</l>
               <l n="2.319">Proscriptos tellure reos, quos ille Sophenes</l>
               <l n="2.320">Repperit in campis, fletus clamore retectos.</l>
               <l n="2.321">Mox prior Adamum accessit: sed tristis amicum</l>
               <l n="2.322">Aligerum fugiens exul, velut ante Tonantis</l>
               <l n="2.323">Non passus speciem, maiores quaeritat umbras</l>
               <l n="2.324">Ut lateat spectari oculis felicibus impos.</l>
            </div>
            <div type="poesis-caput">
               <head>13.</head>
               <l n="2.325"> Chaldaeae locus est, in qua regione ruentem</l>
               <l n="2.326">Substitit ad Tigrim primum, quo sede prioris</l>
               <l n="2.327">Fortunae profugus longisque erroribus actus</l>
               <l n="2.328">Appulit infelix Adam, bene gnarus eundem</l>
               <l n="2.329">Esse Tigrim, limo mixtum potare coactus</l>
               <l n="2.330">Quem purum de fonte bibit. Pretiumque petiti</l>
               <l n="2.331">Amnis erant lacrymae; libatam flumine lympham</l>
               <l n="2.332">Restituit plorans: oculi volvere solutum</l>
               <l n="2.333">Arescens quod lingua tulit: concessus Adamo</l>
               <l n="2.334">Semper erat rapidus tali pro faenore Tigris. </l>
            </div>
            <div type="poesis-caput">
               <head>14.</head>
               <l n="2.335"> Hoc miscere suos solitum cum flumine luctus</l>
               <l n="2.336">Repperit errantem Michaël; sed luce coruscum</l>
               <l n="2.337">Aligerum procul intuitus, secura timentis</l>
               <l n="2.338">More animae quam culpa gravat, petit ima propinquae</l>
               <l n="2.339">Antra specus, latebra lucis solante pudorem.</l>
               <l n="2.340">Attamen aethereus princeps hunc Ales in ipsis</l>
               <l n="2.341">Quaesitum latebris, sed nil minus inde timentem</l>
               <l n="2.342">Interpellat amans, aeternae foedera pacis</l>
               <l n="2.343">Insinuat iustaeque Dei mala deprimit irae:</l>
               <l n="2.344">“Vidit Adame tui poenam Deus optimus”, inquit,</l>
               <l n="2.345">“Flagitii, nec posse tuas extergere labes</l>
               <l n="2.346">Tot fusas oculis lacrymas, sed semper in omne</l>
               <l n="2.347">Aeterni spatium tua tendere damna doloris;</l>
               <l n="2.348">Quam statuit miseratus opem tibi detego, felix</l>
               <l n="2.349">Adame.” Hic oculos frontemque extollere primum</l>
               <l n="2.350">Ausus et interno cohibens data frena pavori</l>
               <l n="2.351">Respirat, metuens tamen: expertusque dolosi</l>
               <l n="2.352">Aspidis infernas, timuit ludibria, technas.</l>
               <l n="2.353">Sed tamen hunc flamen caeleste frequentibus urget</l>
               <l n="2.354">Vocibus ad fidei robus: “Ne reris Adame</l>
               <l n="2.355">Me Styge damnatis unum e mendacibus esse</l>
               <l n="2.356">Aligeris: non poma tibi suadebo, negatae</l>
               <l n="2.357">Delicias plantae. Potius suadebo dolorem</l>
               <l n="2.358">Numinis offensi, quo solo assurgere possis</l>
               <l n="2.359">Ad veniam; quem non posset suadere rebellis</l>
               <l n="2.360">Angelus et quae sunt olim ventura docebo.</l>
               <l n="2.361">Tollendo cum lapsa tuo natura sit impar</l>
               <l n="2.362">Supplicio, statuit Numen dimittere caelo</l>
               <l n="2.363">Unigenam, Verbum, Sobolem: licet illa Parenti</l>
               <l n="2.364">Par Deus, humani premet immortale sereni</l>
               <l n="2.365">Corporis induviis. Poenas pro labe daturus</l>
               <l n="2.366">Ille tua est, vetiti ne te petat ultio pomi. </l>
               <l n="2.367">Hinc mansura tuae post debita funera noxae,</l>
               <l n="2.368">Hospes ad aethereos poteris felicior hortos,</l>
               <l n="2.369">Sidera Divino redituro ad celsa Giganti</l>
               <l n="2.370">Ire comes: sint ista tuae solacia poenae.</l>
               <l n="2.371">Et tua posteritas veniet non impare fato</l>
               <l n="2.372">Angelicae grandem numerum impletura ruinae.</l>
               <l n="2.373">Desertas caeli, meriti modo gratia veram</l>
               <l n="2.374">Exornet divina fidem, post funera sedes</l>
               <l n="2.375">Accipiet, postquam Victor caelestis ovanti</l>
               <l n="2.376">Poenali Empyreos pandat prior arbore postes. </l>
               <l n="2.377">Interea tu plange scelus fusoque cruore</l>
               <l n="2.378">Numinis in culpae pretium te crede beandum.</l>
               <l n="2.379">Hoc tua progenies discet tuque ipse futuros</l>
               <l n="2.380">Strenuus hoc terrae doceas arcana colonos.</l>
               <l n="2.381">Divinae iam vero, Adam, non segnis odora</l>
               <l n="2.382">Prodigium flammae, fulmen vertentis in imbres</l>
               <l n="2.383">Innocuos, dantis placidos pro sulphure rores,</l>
               <l n="2.384">Teque tuosque isto cumulantis amore nepotes.</l>
               <l n="2.385">Sed maiore animi quo spe post multa salutis</l>
               <l n="2.386">Saecula venturae possis Adame foveri,</l>
               <l n="2.387">Nomen adorandum pandam tibi, quale Redemptor</l>
               <l n="2.388">Axe feret, Princeps pacis dicetur IESUS.</l>
               <l n="2.389">At Genetrix electa, tuae permagnus, Adame,</l>
               <l n="2.390">Posteritatis Amor, spes et tutela, MARIA est.</l>
               <l n="2.391">Cum tua tu post fata istam cognoveris orbi</l>
               <l n="2.392">Illuxisse facem, Iessei stemmatis almam</l>
               <l n="2.393">Progeniem (sterilisque uterum sacraverit Annae),</l>
               <l n="2.394">Expecta solem; roseo fulgore micantem</l>
               <l n="2.395">Phosphoron ut sequitur Phoebus, sic vera serenae</l>
               <l n="2.396">Aurorae soboles, Mariae succedet IESUS.”</l>
               <l n="2.397">His respirantem Michaël affatus Adamum</l>
               <l n="2.398">Composuit plenumque spei fideique reliquit.</l>
               <l n="2.399">Hunc pater elatis pennis per inane volantem</l>
               <l n="2.400">Adamus vultu sequitur, demissus eunti</l>
               <l n="2.401">Intima compressis referens solacia palmis.</l>
               <l n="2.402">Et subito ut quivit postquam compluribus auctus</l>
               <l n="2.403">Fecundus Genitor natis, insignia binis</l>
               <l n="2.404">Marmoris excissis expressit nomina pilis;</l>
               <l n="2.405">Quarum unâ vultu solis radiisque micante</l>
               <l n="2.406">Effigie, venturum orbi signabat IESUM.</l>
               <l n="2.407">Ast alia stellam, surgens quo pingitur ore</l>
               <l n="2.408">Phosphorus, excidit MARIAM referente columna.</l>
               <l n="2.409">Victuros Genitor quondam doctura nepotes</l>
               <l n="2.410">Ista secuturae posuit monimenta salutis.</l>
            </div>
            <div type="poesis-caput">
               <head>15.</head>
               <l n="2.411"> Sed modo promissae sudantis origine Stellae,</l>
               <l n="2.412">Piërio vatis, Genetrix, occurre labori,</l>
               <l n="2.413">Stella eadem Virgo: quantum mihi carmine fas est,</l>
               <l n="2.414">Teque tuique decus generis palmasque sonabo.</l>
            </div>
            <div type="poesis-caput">
               <head>16.</head>
               <l n="2.415"> Bis quatuor centumque quater iam conditus orbis</l>
               <l n="2.416">Annorum fuerat lustris, et tertia mundum,</l>
               <l n="2.417">Infantem non plus tenerum firmaverat aetas,</l>
               <l n="2.418">Nahorea cum stirpe ingens virtutibus heros</l>
               <l n="2.419">Nascitur Abramus; cuius de semine natae</l>
               <l n="2.420">Est soboli promissus honor, generosa quod inter</l>
               <l n="2.421">Illorum capita et celsam descendere Matrem</l>
               <l n="2.422">Numinis atque ipsum Numen manare videbit.</l>
               <l n="2.423">Ille maritali Saram complexus amore,</l>
               <l n="2.424">Thaream patris sobolem, quam mater Arani</l>
               <l n="2.425">Ex Thara genitore dedit, de patre sororem, </l>
               <l n="2.426">Isaco matrem; quem iam languente senecta,</l>
               <l n="2.427">Ne deesset promissa suae prosapia Stirpis,</l>
               <l n="2.428">Sara viro fuerat ridens enixa puellum.</l>
               <l n="2.429">Hic thalami quoque tarda sui consorte Rebecca</l>
               <l n="2.430">Germina suspirans, uterum expectare maritae</l>
               <l n="2.431">Debuit agnatae lentosque a coniuge fetus,</l>
               <l n="2.432">Bisgeminos donec populos partu edidit uno</l>
               <l n="2.433">Bisgemina cum prole utero luctante Rebecca.</l>
               <l n="2.434">Horum unus venator erat, ferus indolis Esau,</l>
               <l n="2.435">Alterius mens pura, Deo dilectus Iacob.</l>
               <l n="2.436">Huic Rachelaeis accenso postea taedis,</l>
               <l n="2.437">Labanus tamen esse socer non simplice nata</l>
               <l n="2.438">Contentus, foedam thalamo praeponere Liam</l>
               <l n="2.439">Racheli voluit, totidem quo cogeret annos</l>
               <l n="2.440">Formosae servire thoro. Complevit Iacob</l>
               <l n="2.441">Hos etiam fecitque sibi non triste fuisse</l>
               <l n="2.442">Servitium Rachelis amor; cui ille iugali</l>
               <l n="2.443">Foedere coniunctus demum cognovit ( acerbus</l>
               <l n="2.444">Hymen!) dilectae sterilem Rachelis amorem.</l>
            </div>
            <div type="poesis-caput">
               <head>17.</head>
               <l n="2.445"> Pandite Pierides, quid Sarae, quidve Rebeccae,</l>
               <l n="2.446">Rachelisque notant, de quarum stirpe venire</l>
               <l n="2.447">Debuit agnata, velatum corpore Numen,</l>
               <l n="2.448">Improles uteri? Si me bona fallere nescis</l>
               <l n="2.449">Calliope: steriles ventres vetitamque ferendis</l>
               <l n="2.450">Fetibus aetatem nuptae matrique puellae</l>
               <l n="2.451">Praelusisse reor: simplex quod nympha, nec apta</l>
               <l n="2.452">Ad Sobolem Virgo poterit gravis esse beato</l>
               <l n="2.453">Germine, Divinis Patrem supplentibus umbris.</l>
               <l n="2.454">Hae pariter sine prole omnes, sed munere tandem</l>
               <l n="2.455">Aethereo tardos partus meruere maritae,</l>
               <l n="2.456">Prodigio votum sortitae, Virginis huius</l>
               <l n="2.457">Ut fieret non vana fides, prius eminus istae</l>
               <l n="2.458">Processere nurus, steriles aetatis et alvi.</l>
            </div>
            <div type="poesis-caput">
               <head>18.</head>
               <l n="2.459"> Tandem feta viris postquam Domus una fuisset</l>
               <l n="2.460">In plures divisa tribus; generosa propago,</l>
               <l n="2.461">Fortunatorum genuit quot nomina fratrum,</l>
               <l n="2.462">Tot populos fecit. Sed te modo dicere Iuda</l>
               <l n="2.463">Est animus: debent soboles invicta Leonis</l>
               <l n="2.464">Te fratres laudare tui: fortissime fratrum</l>
               <l n="2.465">Iuda, sceptra tenes, quae vis non auferet ulla,</l>
               <l n="2.466">Donec adorandus caelo, expectantibus illum</l>
               <l n="2.467">Gentibus, adveniat Princeps: femorisque paterni</l>
               <l n="2.468">Regia durabit soboles, divinus ab ista</l>
               <l n="2.469">Donec stirpe Leo, terras voce impleat omnes,</l>
               <l n="2.470">Illustresque orbis Mariae non nesciat odas. </l>
               <l n="2.471">Iuda, invicte Leo, praedis insistere doctus</l>
               <l n="2.472">Fraternos fueris donec praedatus amores,</l>
               <l n="2.473">Quo proles germana tui te patris adoret</l>
               <l n="2.474">Teque colat domitus flexis cervicibus orbis,</l>
               <l n="2.475">Regalis cinget semper te fascia byssi.</l>
               <l n="2.476">Et licet adversis tua saepius obruta fatis</l>
               <l n="2.477">Progenies; ut cum Phariis intenta caminis</l>
               <l n="2.478">In lateres durabat humum, tamen alta labori</l>
               <l n="2.479">Gloria non deerat, multo sudore paratis</l>
               <l n="2.480">Pyramidum excelsis crevit tua fama trophaeis.</l>
               <l n="2.481">Haec pretii nec egena fuit, cui cesserat una</l>
               <l n="2.482">Nocte Paraetonium, iustum sudoribus aurum.</l>
               <l n="2.483">Civibus ablato Phariis Erythrea metallo</l>
               <l n="2.484">Successit Gaza: illius pretiosa profundi</l>
               <l n="2.485">Stagna, secuturae ne sit tam prodiga Memphi</l>
               <l n="2.486">Tumba, petiturâ collum spoliavit arenâ.</l>
            </div>
            <div type="poesis-caput">
               <head>19.</head>
               <l n="2.487"> Tunc ibi bisgeminos, liquidae ceu marmora stantes</l>
               <l n="2.488">In muros cessere undae vallesque vadosas</l>
               <l n="2.489">Atque sui vacuas, miro molimine pendens</l>
               <l n="2.490">Hic didicit spectare Thetis, mirata quod imo</l>
               <l n="2.491">Figere sicca pedum, refugâ vestigia lympha</l>
               <l n="2.492">Aequoris in fundo, Iuda fugitive, valeres.</l>
               <l n="2.493">Gemma fuit Rubei spolium maris, obvia semper</l>
               <l n="2.494">Candida Memnoniis calcata asarota pruinis.</l>
            </div>
            <div type="poesis-caput">
               <head>20.</head>
               <l n="2.495"> Successit pelago telluris inhospita vastae</l>
               <l n="2.496">Planities, quae tot populis numerosa recepit</l>
               <l n="2.497">Agmina; sed steriles escis residesque cupitos </l>
               <l n="2.498">Ad fontes, ingrata dabant fastidia arenae.</l>
               <l n="2.499">At mirum ! Cereris, quam non tulit arida tellus,</l>
               <l n="2.500">Caelo illis annona pluit: facilemque Regentis</l>
               <l n="2.501">Virga altusque silex dederant sicca utraque lympham.</l>
               <l n="2.502">Tota haec bis quatuor deserta per invia lustris</l>
               <l n="2.503">Munificum soboles Axem largique fluenti</l>
               <l n="2.504">Irriguam sortita petram, nec vestibus annos</l>
               <l n="2.505">Sensit: Olympiadas ter quattuor Coptica texit</l>
               <l n="2.506">Lana peregrinum Iudam Phariusque recenti</l>
               <l n="2.507">Conspicuus villo Nilum referebat amictus.</l>
            </div>
            <div type="poesis-caput">
               <head>21.</head>
               <l n="2.508"> Viveret ut Iudae soboles, Mareotica flevit</l>
               <l n="2.509">Funere natorum, primos quos fuderat alvo</l>
               <l n="2.510">Isis: et Isacidis pro libertate negata</l>
               <l n="2.511">Niliacus poenas tulit obduratus Osiris.</l>
               <l n="2.512">Aegypto excedens, dubio ne libera pubes</l>
               <l n="2.513">Erraret bivio, nocturnum caelica lampas</l>
               <l n="2.514">Praemonstrabat iter: Phoebo in lumine nubes</l>
               <l n="2.515">Praevia, propitiâ Iudam protexerat umbrâ.</l>
            </div>
            <div type="poesis-caput">
               <head>22.</head>
               <l n="2.516"> Huic generi (postquam duris lassasset anhelum</l>
               <l n="2.517">Imperium caeleste viis, cum cerneret ore</l>
               <l n="2.518">Promissae telluris opes, cui lactea rivi</l>
               <l n="2.519">Doris erat suetaeque amplos manare per amnes</l>
               <l n="2.520">Dulces mellis aquae) collectis viribus obstant</l>
               <l n="2.521">Et populi et reges, ne gens Hebraea trophaeis</l>
               <l n="2.522">Adderet et palmas domito Iordane madentes.</l>
               <l n="2.523">Sed frustra est palmis, etiam regalibus armis</l>
               <l n="2.524">Obniti, quas fata volunt: bibit ore repulso</l>
               <l n="2.525">Promissas Hebraeus aquas; calcavit Idumen </l>
               <l n="2.526">Arentesque siti fauces Iordane rigavit.</l>
               <l n="2.527">Tanti erat in Iudae lumbis haesisse Mariam,</l>
               <l n="2.528">Qua caeli, terraeque decor prodiret Iesus.</l>
            </div>
            <div type="poesis-caput">
               <head>23.</head>
               <l n="2.529"> Nunc soboles Hebraea vide, praesente priorem</l>
               <l n="2.530">Fortunam metire probro, dispersa per orbem</l>
               <l n="2.531">Exulis in morem; iam se tibi subtrahit uni</l>
               <l n="2.532">Ipse aër; nescis ideo te vivere tantum,</l>
               <l n="2.533">Ut sis ludibrium populorum et flebile sortis</l>
               <l n="2.534">Naufragium primae? Manifestum ac lugubre nostri</l>
               <l n="2.535">Opprobrium generis, sine regis honore tuorum</l>
               <l n="2.536">Desperata patrum soboles speculumque ruentis</l>
               <l n="2.537">Perfidiae: quam totus honor, quam tota potestas</l>
               <l n="2.538">Deseruit superestque nihil quam ut deserat orbis.</l>
               <l n="2.539">Impia peccati, scelerum tam longa tuorum</l>
               <l n="2.540">Unde fluit Nemesis? Peccati saepius ante;</l>
               <l n="2.541">Ast iterum post flagra tui tolerata furoris,</l>
               <l n="2.542">Pristina restituit fortunae dona benignus</l>
               <l n="2.543">Numinis affectus. Iam tot tibi saecula poenas</l>
               <l n="2.544">Multiplicant nec adhuc placati Numinis ullus</l>
               <l n="2.545">Apparet radius: vis dicere, turpis Apella,</l>
               <l n="2.546">Supplicii causam tanti? Dabo protinus: audi.</l>
               <l n="2.547">Frons tua dura fuit semper summoque Tonanti</l>
               <l n="2.548">Parere indocilis, cuius tu larga paterni</l>
               <l n="2.549">Profluvia ardoris, quo par tibi totius orbis</l>
               <l n="2.550">Natio nulla fuit, grandi pensare solebas</l>
               <l n="2.551">Morum barbarie. Domini patrisque fideli</l>
               <l n="2.552">Deposito cultu, faenum comedentis in auro</l>
               <l n="2.553">Conflatae pecudis Pharium venerate Serapim.</l>
               <l n="2.554">Si tibi cognato stirpis de sanguine fluxit</l>
               <l n="2.555">Ille Deus; patris nutritorisque Canopi</l>
               <l n="2.556">Iosippi effigies, cui noctis imagine visae</l>
               <l n="2.557">Attribuit simulacra bovis, nutrita repostis</l>
               <l n="2.558">Frugibus Aegyptus; quae tanta protervia, veri</l>
               <l n="2.559">Numinis, aut fictae deserto Numine vaccae,</l>
               <l n="2.560">Ingrato cumulare preces laudesque tribuli!</l>
               <l n="2.561">Si tibi cognatus cordi Deus, euge, proterve</l>
               <l n="2.562">Isacide, caelo tua largitore superba</l>
               <l n="2.563">Vota tulere satis: natum de sanguine Numen</l>
               <l n="2.564">Cerne tuo, et supplex venerare; daturus honorem</l>
               <l n="2.565">Non alii, fratrum quam venditione, datisque</l>
               <l n="2.566">Frugibus Hebraeus quem praesignavit Ioseph.</l>
               <l n="2.567">Sed semper stolidus Iuda; modo caecus in ipsum</l>
               <l n="2.568">Insurgis solem, cuius levis umbra fideli</l>
               <l n="2.569">In servo Aegypti conservatore placebat.</l>
               <l n="2.570">Si bove signatum Pharia colis improba vatem</l>
               <l n="2.571">Posteritas, cur non signorum ingentibus omnem</l>
               <l n="2.572">Implentem radiis orbem, generique faventem</l>
               <l n="2.573">Divinum Hebraeo iuvenem verique fatorem</l>
               <l n="2.574">Et Numen sub carne latens factisque probantem</l>
               <l n="2.575">Esse Deum, nullo cultu, non laudibus ullis</l>
               <l n="2.576">Provehis; hunc muto fusoque ex arte deinde</l>
               <l n="2.577">In cineres trito renuens praeferre Serapi?</l>
               <l n="2.578">Numinis irritor Iuda et munera foedae</l>
               <l n="2.579">Proscindens iaculo linguae, totque ore protervo</l>
               <l n="2.580">Murmura divinam promens ferientia curam!</l>
               <l n="2.581">Flagitiis fuit illa tuis sic laesa potestas,</l>
               <l n="2.582">Ut totum extremis temet consumere poenis</l>
               <l n="2.583">Fas fuerit. Tamen ipsa tuas miserata ruinas</l>
               <l n="2.584">Indomitum castigavit, non perdidit hostem.</l>
               <l n="2.585">Attamen ingratum te iam si tanta reliquit</l>
               <l n="2.586">Peccati rabies (quamvis gens impia semper,</l>
               <l n="2.587">Atque potestatis nostrae delicta timore,</l>
               <l n="2.588">Non virtute premens) nec tanta impune resolvit</l>
               <l n="2.589">Culpae libertas, desertus Numine maeres</l>
               <l n="2.590">Quid Iuda infelix? Forsan Crucis ultio tantum</l>
               <l n="2.591">Insontes divina furit? Scio grande fuisse,</l>
               <l n="2.592">Idque immane nefas; tamen ignorata Tonantis</l>
               <l n="2.593">Maiestas hominumque probris subiecta figura</l>
               <l n="2.594">Et summus patientis amor, fortasse ferire</l>
               <l n="2.595">Istam iussissent aerumna dispare culpam.</l>
               <l n="2.596">Credo alia ratione reos maerere tribules:</l>
               <l n="2.597">Non superest illis, laesi quo debeat ira</l>
               <l n="2.598">Numinis averti. Gessit prius ille Mariam</l>
               <l n="2.599">In lumbis, prius his etiam gestabat Iesum;</l>
               <l n="2.600">Quorum etiam fontem poterat reverentia Iudam</l>
               <l n="2.601">Servare, ut caelo et terris non tanta deesset</l>
               <l n="2.602">Gloria, venturae neu posteritatis amores</l>
               <l n="2.603">Extremum raperet fatui discrimen Apellae.</l>
               <l n="2.604">Ingrato Isacidae nisi seminis ista fuisset</l>
               <l n="2.605">Gloria, sulphurea Sodomae quid nube negasset</l>
               <l n="2.606">Ultores flammarum imbres crepitare, remensâ</l>
               <l n="2.607">Flagitiis poena saturae carbone Gomorhae?</l>
               <l n="2.608">Inde venit, tantis fuerat servata quod olim</l>
               <l n="2.609">Prodigiis Tharea Domus: quo nomine iussus</l>
               <l n="2.610">Stare dies, aequor scindi, Iordania Doris</l>
               <l n="2.611">Ire retro, nubes famulari, panibus aether</l>
               <l n="2.612">Praesto esse, ignotoque silex humore resolvi.</l>
               <l n="2.613">Hinc domiti Reges et quorum robur in armis,</l>
               <l n="2.614">Imbelles timuere tribus. Chananea recepit</l>
               <l n="2.615">Terra peregrinum Iudam, qui gentibus illis</l>
               <l n="2.616">Mox heres, non hospes erat. Sata pinguia caesis</l>
               <l n="2.617">Carpsit Amorhaeis: audax Hevaeus inermem</l>
               <l n="2.618">Horruit Isacidam, hostili quem strage ferocem,</l>
               <l n="2.619">Aegypto profugum sensit gens barbara vernam.</l>
               <l n="2.620">Nunc autem meritas cuius reverentia poenas</l>
               <l n="2.621">Suspendet? Solum hoc superest, hoc, frater Apella,</l>
               <l n="2.622">Consilium serva, nec te servasse dolebit:</l>
               <l n="2.623">Si Maria et dulcis lumbis effluxit Iesus,</l>
               <l n="2.624">Et Mariam et dulcem tenero cordi imprime Iesum.</l>
               <l n="2.625">Hae<note place="foot" n="6">625 Hae : Haec </note> tibi sunt causae
            lumbos cur perfide Iuda</l>
               <l n="2.626">Deseruere tuos: ut nostro in corde perennent.</l>
            </div>
            <div type="poesis-caput">
               <head>24.</head>
               <l n="2.627"> Percussis postquam triginta regibus isset</l>
               <l n="2.628">Iuda per hostiles non sicca cuspide campos;</l>
               <l n="2.629">Ad solium regni demum Iessea vocatur</l>
               <l n="2.630">Progenies: cunctisque minor de fratribus aetas,</l>
               <l n="2.631">Regali dignata throno, quam maxima parvi</l>
               <l n="2.632">Cura fatigabat pecoris; sed viribus audax</l>
               <l n="2.633">Magnanimusque urso aut victo certare leoni,</l>
               <l n="2.634">Subiectae in sobolem sceptrum transmisit Idumae.</l>
            </div>
            <div type="poesis-caput">
               <head>25.</head>
               <l n="2.635"> Iessides fuit is David, quem stipitis anceps</l>
               <l n="2.636">Non tulerat Iudae ramus sed certa propago</l>
               <l n="2.637">Isacii generis, tribui non extera quartae,</l>
               <l n="2.638">Decretus solio Sanguis femorique paterno </l>
               <l n="2.639">Significatus honos, quem Lia ex coniuge nato </l>
               <l n="2.640">Asseruit Iudae, extremum victurus Iacob.</l>
               <l n="2.641">Aequatus regno primus, Iesseia proles,</l>
               <l n="2.642">Stemma coronavit David, non degener aulae</l>
               <l n="2.643">Pastor; acerborum post corpora strata leonum,</l>
               <l n="2.644">Intrepidus tumido robur conferre giganti.</l>
               <l n="2.645">Hic ille est princeps cuius de sanguine fluxit,</l>
               <l n="2.646">Longius augusti transfusa canalibus ostri</l>
               <l n="2.647">Orbi adventurum Numen paritura propago.</l>
               <l n="2.648">Ille quidem thalami plures in foedera nuptas</l>
               <l n="2.649">Admisit, fuit una tamen fecunda daturae</l>
               <l n="2.650">Hoc lumen sobolis, caeso regina marito,</l>
               <l n="2.651">Caede viri princeps, viventis adultera coniux,</l>
               <l n="2.652">Bethsabis insignis forma: quae mollis in undis</l>
               <l n="2.653">Visa Venus, misit tales in pectus ituras,</l>
               <l n="2.654">Quales nec reges possent restinguere, flammas.</l>
            </div>
            <div type="poesis-caput">
               <head>26.</head>
               <l n="2.655"> Aestus erat puroque calens declivior axe</l>
               <l n="2.656">Delius ardebat, cum persuaderet opacas</l>
               <l n="2.657">Lympha hortos, formae cupidas contingere gaudens</l>
               <l n="2.658">Lympha nurus; roseos blande lambentia vultus</l>
               <l n="2.659">Balnea formosas urebant frigida nymphas.</l>
               <l n="2.660">Sic etiam ad propriae cutis est propensa nitorem</l>
               <l n="2.661">Femina, marmoreo si non velit illa lavacro</l>
               <l n="2.662">Conciliare decus, tacitos ad amica penates</l>
               <l n="2.663">Instruit officia, ut privato fonte nitescat</l>
               <l n="2.664">Illatoque natet ferventior imbre puella.</l>
               <l n="2.665">Talis erat belli gnavo fortique Geteo</l>
               <l n="2.666">Iuncta viro, illustris genere, excellentior oris</l>
               <l n="2.667">Effigie, aestivum solis pressura calorem</l>
               <l n="2.668">Quae placido niveos artus humore fovebat.</l>
               <l n="2.669">Longior hac ipsa Davidem solverat hora</l>
               <l n="2.670">Somnus, et augusti spectantem a culmine tecti</l>
               <l n="2.671">Excepit Solymaea nurus, cui candida fusus</l>
               <l n="2.672">Membra lavaturus speciem non texerat imber.</l>
               <l n="2.673">Nescius infusae candor crystallinus undae</l>
               <l n="2.674">Mentiri, similes defert ad regia vultus</l>
               <l n="2.675">Lumina, nudatae fuerant quae forma maritae.</l>
               <l n="2.676">Vidit et ablutae pellectus imagine nuptae</l>
               <l n="2.677">Incaluit David. Mirum! Succensus ab ipsis</l>
               <l n="2.678">Ignis aquis, ardere facit cruciatque potentem</l>
               <l n="2.679">Iessei solii flamma sisti impote patrem.</l>
               <l n="2.680">Nuda nurus regi incauto spectata pudorem</l>
               <l n="2.681">Abstulit et tantum in lymphis invenit amantem,</l>
               <l n="2.682">Fonte Cupidineas gelido iaculata sagittas.</l>
               <l n="2.683">Nec sterilis fax ista fuit: quae emergit ab undis</l>
               <l n="2.684">Est fecunda Venus. Nudam mox purpura texit,</l>
               <l n="2.685">Forte sub hac maculas non apparere iugales</l>
               <l n="2.686">Credentem, probro hanc sed non satis esse tegendo</l>
               <l n="2.687">Certa; viri innocuâ texit quoque dedecus umbrâ</l>
               <l n="2.688">Hinc vivo coniux fuerat quae moecha marito,</l>
               <l n="2.689">Occiso regina fuit. Regalis ab undis</l>
               <l n="2.690">Sic etiam petitur murex: Solymaeus eosdem</l>
               <l n="2.691">Fons generat, Tyrio repunt qui litore vermes.</l>
               <l n="2.692">Nec stabili tellure magis solet aequa favere,</l>
               <l n="2.693">Quam liquidis fortuna vadis: sic Caesaris ibat</l>
               <l n="2.694">Undisono sors laeta freto, sic fonte natantem</l>
               <l n="2.695">Regia formosam excepit fortuna maritam.</l>
               <l n="2.696">Bethsabeae fors ista fuit, cui regius undae</l>
               <l n="2.697">Aestivae accessit titulus, nisi dicere malim,</l>
               <l n="2.698">Tincta sibi fuerat quod regia tabe mariti</l>
               <l n="2.699">Purpura, cum coniux fallaci Marte perisset</l>
               <l n="2.700">Uria, qui decorare cruor regalia posset</l>
               <l n="2.701">Ornatura ream thalami velamina nuptam,</l>
               <l n="2.702">Quo vivo id nullus valuisset reddere murex.</l>
               <l n="2.703">Haec tamen illa fuit, caesi post fata iugalis</l>
               <l n="2.704">Regalem pressura thorum, qua coniuge David</l>
               <l n="2.705">Protulit in seros Iesseum stemma nepotes,</l>
               <l n="2.706">Donec ad excelsae sobolis caelique solique</l>
               <l n="2.707">Summum prodigium servata propaginis esset</l>
               <l n="2.708">Iessiacae divina caro, maiore deinceps</l>
               <l n="2.709">Sublimanda throno; cuius Iessea decorem</l>
               <l n="2.710">Si procul et quondam tenui prospexit in umbra</l>
               <l n="2.711">Progenies; cognatorum postremus avorum</l>
               <l n="2.712">Sanguis inumbrantis divini flaminis, omnes</l>
               <l n="2.713">Virginea veteres umbras finivit in Umbra.</l>
            </div>
            <div type="poesis-caput">
               <head>27.</head>
               <l n="2.714"> Ista Ioachimo Virgo prognata parente,</l>
               <l n="2.715">Cui fuerat vinclis coniuncta iugalibus Anna.</l>
               <l n="2.716">Anna tamen sterilis coniux, quam nomine specto</l>
               <l n="2.717">Prolificam: quam parvam utero dabit Anna puellam,</l>
               <l n="2.718">Nominis est proles: quam praefert nomine, praegnans</l>
               <l n="2.719">Gratia concedet partum: quae ut clarior esset,</l>
               <l n="2.720">In nomen sterilis transivit gratia matris</l>
            </div>
            <div type="poesis-caput">
               <head>28.</head>
               <l n="2.721"> Alta Ioachimum felici Nazareth ortu</l>
               <l n="2.722">Ediderat Mariae patrem. Pulcherrima clivo</l>
               <l n="2.723">Feta rosis tellus surgit: ridentia flore</l>
               <l n="2.724">Culmina vernantem dixere a floribus urbem.</l>
               <l n="2.725">Hanc alii circum colles montesque coronant:</l>
               <l n="2.726">Illa tuos etenim, Tyrium qua prospicit aequor,</l>
               <l n="2.727">Explorat, Carmele, specus avidoque recenset</l>
               <l n="2.728">Lumine Thesbitis iuga portentosa prophetae.</l>
               <l n="2.729">Illa futurarum vatis mens praescia rerum,</l>
               <l n="2.730">Natalem Mariae spectabat saepius alto</l>
               <l n="2.731">Carmelo sedem, crebro speculatus amoenum</l>
               <l n="2.732">Iesseae virgae florem, quo Nazara felix</l>
               <l n="2.733">Gestiat et proprios quo floris odore penates </l>
               <l n="2.734">Impletura ipsas olim melioris Hymetti</l>
               <l n="2.735">Invitabit apes nectar caeleste daturas.</l>
               <l n="2.736">Porrigitur vastum sed qua Carmeleus in aequor,</l>
               <l n="2.737">Sidonias prospectat aquas, quo parvula ponto</l>
               <l n="2.738">Surgebat referens hominis vestigia nubes.</l>
               <l n="2.739">Ista supremam meditatus in icone Matrem,</l>
               <l n="2.740">Dicebat Vates: “Vernans me Nazareth uno</l>
               <l n="2.741">Flore trahit; sed Virgineâ me caerula Thetis</l>
               <l n="2.742">Nube vocat: qua parte meos sectabor amores?” </l>
               <l n="2.743">His medius stabat quo se converteret anceps</l>
               <l n="2.744">Carmeli Vates, sed postea versus ad urbem</l>
               <l n="2.745">Et Mariam et natum certam dare Nazareth, inquit:</l>
               <l n="2.746">“Florida sidereis Urbs collibus aemula salve,</l>
               <l n="2.747">Integer alterius merito Paradise parentis,</l>
               <l n="2.748">Serpentum secure dolo: gratissime salve</l>
               <l n="2.749">Virginis Aurorae Phoebique sequentis horizon.</l>
               <l n="2.750">O natale solum mihi nubis imagine visae</l>
               <l n="2.751">Augustae matris! Purae vos tecta puellae</l>
               <l n="2.752">Parva quidem salvete, Dei sed grande theatrum</l>
               <l n="2.753">Carnem assumpturi!” Nequit gravis ista loquentem</l>
               <l n="2.754">Ecstasis Eliam: immoto qui corpore forsan,</l>
               <l n="2.755">Sustinuit plures abstracti pectoris horas.</l>
            </div>
            <div type="poesis-caput">
               <head>29.</head>
               <l n="2.756"> Nazara Carmeli prospectu laeta legebat</l>
               <l n="2.757">Parte Zabulonios<note place="foot" n="*">757 Zabulonios :
                Fabulonios</note> alia, qui vertice surgunt</l>
               <l n="2.758">Non humili colles; alia regione feracem</l>
               <l n="2.759">Graminis et roris guttis Hermona madentem</l>
               <l n="2.760">Obtutu<note place="foot" n="*">760 obtutu : obtunc</note> propiore
            tenet: queis montibus amplam</l>
               <l n="2.761">Natali Mariae tecto natura coronam</l>
               <l n="2.762">Aposuit, dignam gaudent cui cingere frontem</l>
               <l n="2.763">Lumina Caesareum radiis fuscantibus aurum.</l>
            </div>
            <div type="poesis-caput">
               <head>30.</head>
               <l n="2.764"> Fausta Zabulonis<note place="foot" n="*">764 Zabulonis :
                Fabulonis</note> tellus, quam regia proles</l>
               <l n="2.765">Incoluit Virgo! Siquidem post triste subacti</l>
               <l n="2.766">Exilium generis, postquam servavit opima</l>
               <l n="2.767">Captivos Babylon, tribuum confusa vetustas</l>
               <l n="2.768">Fecit, ut impropria sedem tellure locarent.</l>
               <l n="2.769">Et fuit eximius Mariae dum limina starent</l>
               <l n="2.770">Istius telluris honor; sed Thracia postquam</l>
               <l n="2.771">Saevities voluit Scythica confundere Luna</l>
               <l n="2.772">Humanae lumen mentis, Regina calescens</l>
               <l n="2.773">Sedis honore suae Virgo regione paterna</l>
               <l n="2.774">Extulit et volucres domui sacrae addidit alas.</l>
               <l n="2.775">Tecta volant: illis et quae meliora<note place="foot" n="7">775 meliora
                : meliore </note> parabat</l>
               <l n="2.776">Obsequia, Adriacis Virgo vicina procellis</l>
               <l n="2.777">Tecta facit terrisque locat quibus impiger undis</l>
               <l n="2.778">Tarsia Flumigenas transmittit ad ista Liburnos</l>
               <l n="2.779">Limina, mirantes volucris portenta sacelli.</l>
               <l n="2.780">“Unde profecta? Quibus pennis? Duce, tramite quali,</l>
               <l n="2.781">Qua causa in terras venit Domus ista remotas?”</l>
               <l n="2.782">Mente prius tacita volvunt, dein voce requirunt.</l>
               <l n="2.783">Sed quis Virgineas potuisset dicere sedes,</l>
               <l n="2.784">Omnibus ignotos quis divinare penates,</l>
               <l n="2.785">Ni prius aethereo monitu quo percitus aeger</l>
               <l n="2.786">Mysta loci, spreta tectum docuisset Idume,</l>
               <l n="2.787">Numinis illatum imperio, quo corpore Verbum</l>
               <l n="2.788">Humano indutum factum caro. Dicta probavit</l>
               <l n="2.789">Aequi plena salus laribusque reperta parentis</l>
               <l n="2.790">Virginis effigies, in cuius fronte sedebat</l>
               <l n="2.791">Maiestas et amor. Nec erat sine Numine cultus</l>
               <l n="2.792">Omnibus accrescens aedem subeuntibus horror,</l>
               <l n="2.793">Maiestatis erat radius; confessus in isto</l>
               <l n="2.794">Limine maiorem solito vim Numinis esse</l>
               <l n="2.795">Cunctorum communis amor, fletusque, voluptas.</l>
            </div>
            <div type="poesis-caput">
               <head>31.</head>
               <l n="2.796"> Haec rudis aspectu, tenuis formata sacelli </l>
               <l n="2.797">In speciem Domus est, cuius non grande lacunar</l>
               <l n="2.798">Composuit pictus radio multiplice fornix.</l>
               <l n="2.799">Aedis erant paries massae terrestris ab igne</l>
               <l n="2.800">Durati lateres, medium quibus imbre solutae </l>
               <l n="2.801">Calcis erat gluten: tamen illita calce vetustum </l>
               <l n="2.802">Atria non habuit limen, sed nuda patebat</l>
               <l n="2.803">Non superinducto laterum structura colore.</l>
               <l n="2.804">Tunc peregrinam autem simplex mittebat in aulam</l>
               <l n="2.805">Introitus. Sed quod populis undantibus illo</l>
               <l n="2.806">Prospectum non esse satis collecta videret</l>
               <l n="2.807">Religio, Romae princeps, Etrusca propago,</l>
               <l n="2.808">Pontificum summus, Mediceus origine Clemens</l>
               <l n="2.809">Bina Palaestino iubet addere limina tecto.</l>
               <l n="2.810">Et quamvis audax muri perfossor acerbum</l>
               <l n="2.811">Supplicium torpente manu membrisque tulisset;</l>
               <l n="2.812">Successit sed postquam operi reverentior aedis</l>
               <l n="2.813">Virgineae faber, imperium sine labe secutus</l>
               <l n="2.814">Romuleum, cessit paries legemque subivit</l>
               <l n="2.815">Quam sedes Romana tulit Petrique potestas.</l>
               <l n="2.816">Inde aditum sacram triplex concedit in aedem</l>
               <l n="2.817">Ianua: bina sibi opposito stans limine, nactis</l>
               <l n="2.818">Ingressum fuscae facit ora videre puellae. </l>
               <l n="2.819">Tertia post aram (post aram octava sacelli</l>
               <l n="2.820">Pars superest) humilem praebet spectare caminum</l>
               <l n="2.821">Quo Virgo et nati flammam nutrire solebat</l>
               <l n="2.822">Maiestas hiemique parans escisque calorem.</l>
               <l n="2.823">Aedis ubi frons est lucemque diemque fenestra</l>
               <l n="2.824">Una dabat, nostrae praepes qua praeco salutis </l>
               <l n="2.825">Virgineae fertur venisse sub ora maritae.</l>
               <l n="2.826">Recta focum superans, apta pro sede cavatus</l>
               <l n="2.827">Sustinet effigiem paries, cui ardua cedrus</l>
               <l n="2.828">Materiam dedit, et facies quem bucera signat,</l>
               <l n="2.829">Discipulus formam expressit frontisque decorem</l>
               <l n="2.830">Virgineum roseoque genas distinxit amoeno.</l>
               <l n="2.831">Iam color accessit fuscus, quem tempore longo</l>
               <l n="2.832">Iugiter ardentes populorum munera, cerae,</l>
               <l n="2.833">Et crebra induxit fumoso lumine lampas.</l>
               <l n="2.834">Hinc color et nato par est, qui dulce sinistra</l>
               <l n="2.835">Augustae matris pondus spectatur in ulna. </l>
            </div>
            <div type="poesis-caput">
               <head>32.</head>
               <l n="2.836"> Iam tamen hoc vestro, quaeso, concedite vati</l>
               <l n="2.837">Pierides: memorata mihi cum tecta parentis</l>
               <l n="2.838">Virgineae, patrias poscunt tantisper in oras </l>
               <l n="2.839">Castalios, queis vena mihi Parnassia turget,</l>
               <l n="2.840">Ferre ignes. Vester ne sit mihi spiritus aequa</l>
               <l n="2.841">Laude minor, patriis tendam, date barbita saxis.</l>
            </div>
            <div type="poesis-caput">
               <head>33.</head>
               <l n="2.842"> Est sinus, Adriacum geminis quo faucibus aequor</l>
               <l n="2.843">Funditur et molles veniens premit aestus arenas</l>
               <l n="2.844">Piscosasque vadis replet stagnantibus actas.</l>
               <l n="2.845">Circumdantque sinum colles; tamen altior unus</l>
               <l n="2.846">Adrius exurgit viridi mons vertice, celsas</l>
               <l n="2.847">Attingens nubes, cuius sublimia Titan</l>
               <l n="2.848">Occiduus post terga cadit: qua prospicit ortum,</l>
               <l n="2.849">Obiicit aut tumidis immania saxa procellis,</l>
               <l n="2.850">Aut modica litus non grande tuetur arena.</l>
               <l n="2.851">Est ubi mons pelago vicinior, arbore vernat</l>
               <l n="2.852">Fructifera: suavisque pirus proceraque surgit</l>
               <l n="2.853">Pomiferis trabs densa comis et creber abundat</l>
               <l n="2.854">Castaneis ramus: non spica rubensque racemis</l>
               <l n="2.855">Dulcibus, aut musto cerebri deest impote Bacchus.</l>
               <l n="2.856">Plura per hoc montis, liquidam spectantia Thetim</l>
               <l n="2.857">Visuntur castella latus: videt altior artum</l>
               <l n="2.858">Intrantis lymphae plebs Moschenicia guttur;</l>
               <l n="2.859">Sed propior rupes ipsi est Bersecia collo,</l>
               <l n="2.860">Attingens Venetum scabra tellure Leonem.</l>
               <l n="2.861">At medium stat nacta sinum Laurana, fidelis</l>
               <l n="2.862">Arbore spinosus germen cui vestit echinus.</l>
               <l n="2.863">Hanc sequitur tumidas pelagi frangentibus undas</l>
               <l n="2.864">Stantibus ad ripam saxis scabrosa Volosca,</l>
               <l n="2.865">Tuta ubi velivolis statio est Praeluca carinis.</l>
               <l n="2.866">Hunc ovium fecunda sinum premit insula, mollis</l>
               <l n="2.867">Velleribus, Venetos venerans Cercyria fasces,</l>
               <l n="2.868">Litoreis quae dura petris, quod cernere possint</l>
               <l n="2.869">Flumigenae, ponti spatium definit et aestus</l>
               <l n="2.870">Maioris frenat rabiem. Sed mitis utraque</l>
               <l n="2.871">Parte subintranti fluxum non praepedit undae.</l>
               <l n="2.872">Respicit adversa Flumen Cercyria ripa,</l>
               <l n="2.873">Austriacis devotum Aquilis, ubi cernere primum</l>
               <l n="2.874">Fata mihi voluere diem pronamque Camenis</l>
               <l n="2.875">Pieridum Phoebique artes rapuere iuventam.</l>
               <l n="2.876">Cernitur hic facilis, gravidae nec inhospita puppi</l>
               <l n="2.877">Ripa, laborato statio non improba saxo:</l>
               <l n="2.878">Nam fremitu assiduo sulcatis cautibus artum</l>
               <l n="2.879">Eluctatus iter, qua se substernit arena</l>
               <l n="2.880">Mollior, ut placidum despumavisset in amnem</l>
               <l n="2.881">Adriacis miscendus aquis, portum efficit altus</l>
               <l n="2.882">Tarsia et immodicis portum subit integer undis.</l>
               <l n="2.883">Adversae cupidus ripae ne naviget hospes,</l>
               <l n="2.884">Sublicio se ponte premit, quo laetus Eoas</l>
               <l n="2.885">Virgineae gaudet matri transmittere nymphas</l>
               <l n="2.886">Tersactum locus est cuius, Iordane relicto,</l>
               <l n="2.887">Culmine Nazaridis primum deposta parentis</l>
               <l n="2.888">Est domus (ah nimium terris lugenda Liburnis</l>
               <l n="2.889">Non longae iactura morae! Vix substitit uno</l>
               <l n="2.890">Lustri dimidio) quae postea maxima montis</l>
               <l n="2.891">Gloria Piceni, Laureti in vertice summo</l>
               <l n="2.892">Nobile desertae spolium remansit Idumae.</l>
               <l n="2.893">Et licet elato Virgo super aequora tecto</l>
               <l n="2.894">Deseruisse reos videatur forsitan istos</l>
               <l n="2.895">Desidis obsequii populos; quod supplicis imas</l>
               <l n="2.896">Mentis adhuc iaciant flammas, signata penatum</l>
               <l n="2.897">Sacra calet fixis quod semper et area labris,</l>
               <l n="2.898">Est procul ut credam, genetrix quod deside mota</l>
               <l n="2.899">Obsequio Virgo volucres mutaverit orâ</l>
               <l n="2.900">Picenâ sedes: nam quae vestigia sacrum</l>
               <l n="2.901">Impressit limen, forma non impare servant</l>
               <l n="2.902">Atque eadem coctis referunt sacraria muris.</l>
               <l n="2.903">Horum fixa tholis iunctumque gravantia templum,</l>
               <l n="2.904">Virgineas memorant inopum donaria curas.</l>
               <l n="2.905">Propitiam, patrio veluti si limine staret,</l>
               <l n="2.906">Affert Mater opem populosque favoribus implet.</l>
               <l n="2.907">Hanc iubet Ausonia si fas regione deinceps</l>
               <l n="2.908">Stare domum; iuste reliquis aequissima Virgo</l>
               <l n="2.909">Praetulit hanc terris, Natus quam praetulit ipse,</l>
               <l n="2.910">Fixit ubi solida fidei munimina petrâ.</l>
            </div>
            <div type="poesis-caput">
               <head>34.</head>
               <l n="2.911"> Ista Ioachimi sedes, regalis avitum</l>
               <l n="2.912">Sanguinis hoc tectum; sed quo pia stirpis egestas</l>
               <l n="2.913">Non indigna suae, parvo contenta penatum</l>
               <l n="2.914">Limine, pro tenui censu felicius ista</l>
               <l n="2.915">Iessei generis proles Davidica vixit</l>
               <l n="2.916">Quam Salomon: cui invicto Mavorte paratos</l>
               <l n="2.917">Regnorum census pater et possessa reliquit</l>
               <l n="2.918">Sceptra: cui inter opes summas numerumque fluentis</l>
               <l n="2.919">Ad nutum gazae vitiorum copia maior </l>
               <l n="2.920">Venerat, augusti genus infamare parentis.</l>
               <l n="2.921">Hic Mariae genitor, Iudae, genitore lucratus</l>
               <l n="2.922">Barpanthere, tribum, cui nec Pantheris avita</l>
               <l n="2.923">Laus deerat, longo regum venientis eorum</l>
               <l n="2.924">Sanguine, quorum alta Davidis origine manans</l>
               <l n="2.925">Fama Palaestino longum duravit in ostro.</l>
               <l n="2.926">Ter fuerant etenim septem, quorum aequa paterni</l>
               <l n="2.927">Stemmatis in Iudae solio permansit origo</l>
               <l n="2.928">Davidis soboles, donec postremus (acerba</l>
               <l n="2.929">O regum fata!) et fasces sceptrumque catenis</l>
               <l n="2.930">Mutasset, Nemesi sic exposcente scelestum</l>
               <l n="2.931">Deturbare throno fraudi famulante Tyrannum.</l>
               <l n="2.932">Ultima Iessidum Sedecias purpura regum</l>
               <l n="2.933">Externo mucrone perit: secretior urbis</l>
               <l n="2.934">Valle latens cui porta fugam dedit, ipsa paravit</l>
               <l n="2.935">Exitium: Chaldaeus enim pro moenibus illis</l>
               <l n="2.936">Excubitor, profugum mox ut cognovit opaca</l>
               <l n="2.937">Nocte Ducem, hostili properante satellite Princeps</l>
               <l n="2.938">Stringitur infelix captivaque ducitur alti</l>
               <l n="2.939">Maiestas solii, cinguntur colla catenis,</l>
               <l n="2.940">Regiaque Assyrio pallescit purpura ferro.</l>
               <l n="2.941">Aspexitque suas Babylon inimica ruinas, </l>
               <l n="2.942">Quam tamen is vidit numquam, cui lumine rapto</l>
               <l n="2.943">Barbarus illusit servili in compede victor.</l>
               <l n="2.944">Hic vero fuit ille, potens cui subdita bello</l>
               <l n="2.945">Facta Tyrus Sidonque fuit, populata Canopi</l>
               <l n="2.946">Regna, cui Isacidae vincti caesusque reliquit</l>
               <l n="2.947">Et patriam, et fasces multis cum gentibus Ammon</l>
               <l n="2.948">Tot spoliis populorum ingens tantoque superbus</l>
               <l n="2.949">Limite, Divinos, naturae ignarus honores</l>
               <l n="2.950">Postulat et rutilo cultus mentitur in auro</l>
               <l n="2.951">Quos posito victae venerentur poplite gentes.</l>
               <l n="2.952">Cui tamen insanum mox poena secuta tumorem</l>
               <l n="2.953">Pressit: adorari cupido fuit invia silvae</l>
               <l n="2.954">Desertae pro sede species, cibus herba, Monarcham</l>
               <l n="2.955">Seta bovis texit Tyriumque asperrima tegmen</l>
               <l n="2.956">Supplevit, fuit horridior quae tergore, pellis.</l>
            </div>
            <div type="poesis-caput">
               <head>35.</head>
               <l n="2.957"> At Iudae populus multo iam tempore magnum</l>
               <l n="2.958">Exul ad Euphratem, patriae sacrique gemebat</l>
               <l n="2.959">Damna reversuri numquam ad sua gaudia templi:</l>
               <l n="2.960">Totque malis presso, durum ac servile resolvi</l>
               <l n="2.961">Suspirante iugum, quod iam scivere futurum</l>
               <l n="2.962">Helciadis monito vatis. Redit aurea tandem</l>
               <l n="2.963">Libertas: tempusque fuit cum vindice Cyro</l>
               <l n="2.964">Evomuit saturata suas Chaldaea rapinas.</l>
               <l n="2.965">Tunc ubi craterum pretiosa et sacra supellex</l>
               <l n="2.966">Excisis Solymis templo sublata, videret</l>
               <l n="2.967">Assyrias cum rege nurus nutante bibentes</l>
               <l n="2.968">Ore; suosque deos ausam Babylona timendo</l>
               <l n="2.969">Isacidum praeferre Deo, signante stupendis</l>
               <l n="2.970">Articulis scripto nocturna pericula muro;</l>
               <l n="2.971">Fatum erat accitis Babilonem perdere Medis.</l>
               <l n="2.972">Illius siquidem fretus caligine noctis</l>
               <l n="2.973">Cyrus, ab ingenti lymphas effundere stagno</l>
               <l n="2.974">Perfossa tellure iubet, quo maximus amnis,</l>
               <l n="2.975">Compita bisgeminis lambens Babylonia rivis</l>
               <l n="2.976">Effluat Euphrates: magna hic vi lapsus aperto</l>
               <l n="2.977">Ad cursum spatio, primae se margine ripae</l>
               <l n="2.978">Exolvit fecitque viam qua promptus in urbem</l>
               <l n="2.979">Posset Achaemenius miles, Medusque minori</l>
               <l n="2.980">Conspirare vado, liquidi victo obice muri.</l>
               <l n="2.981">Civibus ignaris tantum valuisse sagacis</l>
               <l n="2.982">Consilium Cyri, mirum est : sed perdere Numen</l>
               <l n="2.983">Quem statuit, parvo hoste perit: sternitque gigantes</l>
               <l n="2.984">Collectis torrente petris turresque superbas</l>
               <l n="2.985">Inflatae clangore tubae: sic flumine visa</l>
               <l n="2.986">Tutior urbs ipso vidit se flumine victam.</l>
            </div>
            <div type="poesis-caput">
               <head>36.</head>
               <l n="2.987"> Tunc Chaldaea ruit, Medo tunc hoste cruentis</l>
               <l n="2.988">Cum rege et populo Babylon tumulata ruinis.</l>
               <l n="2.989">Isacidum bissena fuit tunc nacta faventem</l>
               <l n="2.990">Victorem captiva tribus: sic Numine stirpis</l>
               <l n="2.991">Iesseae moderante vices, cui regia numquam</l>
               <l n="2.992">Ascensura thronum quamvis fortuna perisset.</l>
               <l n="2.993">At sincera aliquis de stirpe remanserat ortus</l>
               <l n="2.994">Ex Davide nepos, quatuor post lustra decemque</l>
               <l n="2.995">Quëis servos Chaldaea tulit, quem clara remisit</l>
               <l n="2.996">In patriam Cyri pietas; mansitque vetustus, </l>
               <l n="2.997">Inde propagatus regum de semine sanguis.</l>
               <l n="2.998">Postea centenas ultra servata propago</l>
               <l n="2.999">Vixit Olympiadas, donec novus adfuit aevi</l>
               <l n="2.1000">Alterius Splendor flueretque superstite regum</l>
               <l n="2.1001">Prole Ioachimo sobolis caelestis origo.</l>
               <l n="2.1002">Huic sponsam Sepphora dedit: levat altior istam</l>
               <l n="2.1003">Mons urbem clivumque premit qua parte Cisonis</l>
               <l n="2.1004">Funditur elapsus lympha Cenerethide torrens.</l>
               <l n="2.1005">Parte Zabuloniis aliâ Sepphora propinquat </l>
               <l n="2.1006">Alta iugis tollitque suas prope Nazareth aedes.</l>
               <l n="2.1007">Una ibi nympha placet, sed quam Levithica fudit</l>
               <l n="2.1008">Bethlemia de stirpe parens: cumque illa fuisset</l>
               <l n="2.1009">Iuncta Aronaeo mystae, felicibus Annam</l>
               <l n="2.1010">Enixa est thalamis, uteri portenta daturam.</l>
               <l n="2.1011">Aetatis modicae postquam superaverat annos</l>
               <l n="2.1012">Anna rudes, Anna innocuis non segnis amicam</l>
               <l n="2.1013">Virtutem praeferre genis, tenera otia parva</l>
               <l n="2.1014">Apta basis fuerat lustris surgentibus Annae.</l>
            </div>
            <div type="poesis-caput">
               <head>37.</head>
               <l n="2.1015"> Illa laboratae non deses in aequore telae</l>
               <l n="2.1016">Pingebat tenui phrygiata emblemata ferro,</l>
               <l n="2.1017">Non Cypridis fatuos ignes, nec Adonidis apros,</l>
               <l n="2.1018">Non cursus Atalanta tuos, nec inhospita saxi</l>
               <l n="2.1019">Antra Promethei, variis non Protea formis,</l>
               <l n="2.1020">Herculeosve dabat lino indignante labores;</l>
               <l n="2.1021">Messiae titulos, palmas, et robur amica</l>
               <l n="2.1022">Distinguebat acu, nec non speciosa puellae</l>
               <l n="2.1023">Ora dabat, matris Messiae imitantia formam.</l>
               <l n="2.1024">Et nescivit adhuc, pulchri cum duceret oris</l>
               <l n="2.1025">Lumina, quod natam tela formaret in illa.</l>
               <l n="2.1026">Huic tamen arrisit, pictae blandita puellae</l>
               <l n="2.1027">Et tenerae fronti labris innexa pependit.</l>
               <l n="2.1028">Hanc affata etiam quaerit non muta: “Venire</l>
               <l n="2.1029">Quid tardas electa parens? Tua lumina telae</l>
               <l n="2.1030">Si tantum praefixa trahunt rudibusque notata</l>
               <l n="2.1031">Effigies palmis, quantum tua vera placebunt</l>
               <l n="2.1032">Ora, ubi festivo terras dignaberis ortu?”</l>
               <l n="2.1033">Praesentemque velut, pictam Virgo Anna puellam</l>
               <l n="2.1034">Nominat et veluti sibi respondisset, eidem</l>
               <l n="2.1035">Respondet sensusque inopi dat verba figurae.</l>
               <l n="2.1036">Accidit ut blandas Annae soror unica voces</l>
               <l n="2.1037">Disceret Ismerie, peteretque: “Affaris amanter</l>
               <l n="2.1038">Quem sic, Anna soror, nullum qui verba loquentis</l>
               <l n="2.1039">Excipiat video.” Siluit tunc Anna, rubore</l>
               <l n="2.1040">Fassa animi inter nos depictae Virginis ignes.</l>
               <l n="2.1041">Quae tamen auditae quoque respondere sorori</l>
               <l n="2.1042">Morigera, “Ismerie soror”, inquit, “imago puellae</l>
               <l n="2.1043">Quam mea duxit acus, blandas a pectore voces</l>
               <l n="2.1044">Elicit. En istam: manibus gestare tenellum</l>
               <l n="2.1045">Cui puerum feci, Messiae fingo parentem.</l>
               <l n="2.1046">Oh quantum rapit ista meos sublimis amores</l>
               <l n="2.1047">Mater! Viventem o utinam, quam pingo, viderem!</l>
               <l n="2.1048">Et quam spectatam in lino nunc alloquor, illi</l>
               <l n="2.1049">Obsequerer natae, atque humilis venerarer, in imo</l>
               <l n="2.1050">Fortiter impressos cuius gero pectore vultus.”</l>
            </div>
            <div type="poesis-caput">
               <head>38.</head>
               <l n="2.1051"> Anna etiam legis veteres edocta figuras,</l>
               <l n="2.1052">Et Vatum arcanos monitus mirosque novandae</l>
               <l n="2.1053">In melius naturae habitus, quos proferet ortus</l>
               <l n="2.1054">Virgineo Princeps utero: culpaeque sciebat</l>
               <l n="2.1055">Interitum, quae sola reos subducit Olympo</l>
               <l n="2.1056">Terrigenas, quam proli excors legavit Adamus.</l>
               <l n="2.1057">Illa preces iterare frequens crebrosque litare</l>
               <l n="2.1058">Pectoris affectus; humilis purusque Tonantis</l>
               <l n="2.1059">Corde flagrabat amor, magnos abiturus in ignes.</l>
               <l n="2.1060">Anna puellarum commendatissima, qualem</l>
               <l n="2.1061">Non tulit illa aetas; talisque ea debuit esse,</l>
               <l n="2.1062">Postea facta parens tantam paritura puellam</l>
               <l n="2.1063">Cui similem nulla est aetas latura puellam.</l>
            </div>
            <div type="poesis-caput">
               <head>39.</head>
               <l n="2.1064"> Hac morum probitate nitens, matura marito,</l>
               <l n="2.1065">Iam tria completis quattuor septennia lustris</l>
               <l n="2.1066">Anna recensebat virgo; turbisque procorum</l>
               <l n="2.1067">Suspiratus Hymen, formam pro dote petebat</l>
               <l n="2.1068">Virtutemque animi rarumque a pectore censum.</l>
               <l n="2.1069">Foedera sed quamvis haec connubialia, gentis</l>
               <l n="2.1070">More suae, sperata Deum cultura iuberet</l>
               <l n="2.1071">Progenies, tamen illa sui candoris honorem,</l>
               <l n="2.1072">Et soboli et genti caluit praeferre parata,</l>
               <l n="2.1073">Grata Deo spretae nosset si munera taedae.</l>
               <l n="2.1074">At quia perpetua pro virginitate sequendum</l>
               <l n="2.1075">Defuit exemplum mulierque id nulla pudoris</l>
               <l n="2.1076">Attigerat culmen, putat hoc insvave Tonanti</l>
               <l n="2.1077">Obsequium quod nulla dedit: libravit utrumque</l>
               <l n="2.1078">Nympharum nuruumque decus; sed pectoris anceps</l>
               <l n="2.1079">Anna voluntatem matris submisit habenis.</l>
            </div>
            <div type="poesis-caput">
               <head>40.</head>
               <l n="2.1080"> Tecta paternorum coleret licet Anna penatum</l>
               <l n="2.1081">Assidua; at patrios non luserat aequa tribules</l>
               <l n="2.1082">Virtutis formaeque fides (nam grande latentis</l>
               <l n="2.1083">Est pretium formae: metuentis publica maius</l>
               <l n="2.1084">Virtutis decus est lustrataque compita clamant</l>
               <l n="2.1085">Virtutem non esse domi. Nam prodiga cerni</l>
               <l n="2.1086">Integra Virginitas non est, cui integra quamvis</l>
               <l n="2.1087">Sit caro, Virginei renuit tamen esse pudoris</l>
               <l n="2.1088">Integer affectus: prostans cupidumque videri</l>
               <l n="2.1089">Est venale bonum. Nubes Iovis armiger ales</l>
               <l n="2.1090">Incolit, at fatuae volitant per compita pennae.)</l>
               <l n="2.1091">Hoc gratus rumore pudor celebrataque passim</l>
               <l n="2.1092">Non passim spectata Annae, laudabile taedis</l>
               <l n="2.1093">Attulit auspicium probitas multisque placebat</l>
               <l n="2.1094">Anna, et Levitas, matri prodire fuisset</l>
               <l n="2.1095">Sicubi visa comes, cultu torquebat amantes.</l>
            </div>
            <div type="poesis-caput">
               <head>41.</head>
               <l n="2.1096"> At prudens genetrix voluit differre procorum</l>
               <l n="2.1097">Vota, quibus desiderium vehementius Annae</l>
               <l n="2.1098">Cresceret: et scirent, quod non sit prodiga tantae</l>
               <l n="2.1099">Virtutis mater, primo contenta rogatu.</l>
               <l n="2.1100">Augetur dilatus amor crescensque petitae</l>
               <l n="2.1101">Non timuit nymphae virtus ne perdat amorem.</l>
               <l n="2.1102">Id quoque subsidium tribuit dilata procantum</l>
               <l n="2.1103">Ambitio, quod protracti mora temporis, aequo</l>
               <l n="2.1104">Iudicio prosit, quo plenius ille probetur</l>
               <l n="2.1105">Ingenii morumque sapor, quo grata puellam</l>
               <l n="2.1106">Cognatosque trahat thalami ad suffragia sponsus.</l>
               <l n="2.1107">Tunc autem reliquos, morum stirpisque praeibat</l>
               <l n="2.1108">Laude Ioachimus, cuius non irrita demum</l>
               <l n="2.1109">Praevia taedarum docuerunt vota, quod aptum</l>
               <l n="2.1110">Connubii possit virtus reperire iugalem.</l>
            </div>
            <div type="poesis-caput">
               <head>42.</head>
               <l n="2.1111"> Mirum! quod tanta morum caligine mersa</l>
               <l n="2.1112">Cumque fuit veri ignaris iurata Latinis</l>
               <l n="2.1113">Saxicolis vilisque agitata cupidine lucri,</l>
               <l n="2.1114">Impietate Ducum vitiisque infamis Idume,</l>
               <l n="2.1115">Quiverit hunc thalami numerum componere virtus.</l>
            </div>
         </div>
         <div type="poesis-liber" met="hexameter" n="3">
            <head>IESSEIDOS LIBER <num value="3">III</num>
            </head>
            <div type="poesis-caput">
               <head>1.</head>
               <l n="3.1"> Iam sancitus Hymen Annae fideique monebant</l>
               <l n="3.2">Pacta maritales accendere pronuba taedas,</l>
               <l n="3.3">Cum patriâ veniens electae limina Sponsae</l>
               <l n="3.4">Urbe Ioachimus praesentia Virginis ora</l>
               <l n="3.5">Spectaturus adit: sed mutuus ille duorum</l>
               <l n="3.6">Aspectus iuvenum fuerat congressus amantum,</l>
               <l n="3.7">Quorum ex adverso vultu, sibi quisque parabat</l>
               <l n="3.8">Virtutis speculum et rectam probitatis amussim.</l>
            </div>
            <div type="poesis-caput">
               <head>2.</head>
               <l n="3.9"> Consuetis utriusque tribus gentisque peractis</l>
               <l n="3.10">Officiis (nam Sponsus erat de semine Iudae</l>
               <l n="3.11">Davidisque haeres, Annam Levitica patris</l>
               <l n="3.12">Sors genuit; Iudae generis fuit ista facultas</l>
               <l n="3.13">Hanc ambire tribum: licet ex Davide profectam</l>
               <l n="3.14">Ipsam etiam dicant Matris natalibus Annam)</l>
               <l n="3.15">Ambarum tribuum faustis deducitur Anna</l>
               <l n="3.16">Auspiciis, socerique nurus gratissima tecto</l>
               <l n="3.17">Excipitur; dotisque suae si dona fuissent</l>
               <l n="3.18">Regia, maior erat sponsae a virtute petita</l>
               <l n="3.19">Gaza, Ioachimum quae sola invenit amantem.</l>
            </div>
            <div type="poesis-caput">
               <head>3.</head>
               <l n="3.20"> Istius thalami fructum expectabat uterque</l>
               <l n="3.21">Sponsarum sanguis; magno maerore sed istam</l>
               <l n="3.22">Spem lusit sterilis votorum ad pondera venter.</l>
               <l n="3.23">Annorum siquidem bis deno in gloria cursu</l>
               <l n="3.24">Grata maritalem thalamum traduxerat uxor,</l>
               <l n="3.25">Opprobrio fecunda suo, prout illius aevi</l>
               <l n="3.26">Credulitas gentisque fuit, sed postea talem</l>
               <l n="3.27">Edidit ista nurus viditque piissima fructum,</l>
               <l n="3.28">Ut fecunda viri quaevis huic credere mater</l>
               <l n="3.29">Debeat et sancti laudem concedere ventris.</l>
               <l n="3.30">Interea constans thalami tolerabat adulta</l>
               <l n="3.31">Dedecus aerumna: placitis caelestibus omne</l>
               <l n="3.32">Fassa decus parere, probrum legale ferebat</l>
               <l n="3.33">Laeta. Nec indocilem formare hoc dogmate mentem,</l>
               <l n="3.34">Forte paraturis sobolem suspenderat astris.</l>
            </div>
            <div type="poesis-caput">
               <head>4.</head>
               <l n="3.35"> Tergemina Hebraeae fuerant sollemnia legis</l>
               <l n="3.36">Festa, Deo sacra, Solymae quibus omnis in aede</l>
               <l n="3.37">Instaurare litaturus consueta quotannis</l>
               <l n="3.38">Vota iubebatur populus. Donaria sacris</l>
               <l n="3.39">Addebant aris, nec fas sine munere cuiquam</l>
               <l n="3.40">Tunc Salomoniaco votis incumbere templo.</l>
               <l n="3.41">Haec vero duplici fieri sollemnia causa</l>
               <l n="3.42">Constituit Numen: tum quo sibi debita cultus</l>
               <l n="3.43">Obsequia aequatis ferret gens consona votis,</l>
               <l n="3.44">Tum voluit memorem, quantis hanc cladibus olim</l>
               <l n="3.45">Solverit et quantis dives sibi reddita signis</l>
               <l n="3.46">Patria libertasque fuit. Quo nomine mensis</l>
               <l n="3.47">Septimus, arboreis formans tentoria ramis,</l>
               <l n="3.48">Divinam referebat opem, cum stipite tectum</l>
               <l n="3.49">Et foliis, olim loca per deserta vagantem,</l>
               <l n="3.50">In laris et tecti terram Israëla tulisset.</l>
               <l n="3.51">Est aliud vero festum quod pascha vocabant,</l>
               <l n="3.52">Cum decima et quarta minui sua cornua sentit</l>
               <l n="3.53">Luna die, postquam ne sit contractior atrâ</l>
               <l n="3.54">Nocte dies, prohibet Phryxeo Delius auro.</l>
               <l n="3.55">Tunc autem Pharii memorem Deus esse laboris</l>
               <l n="3.56">Noluit immemorem, cum duro pressa Canopi</l>
               <l n="3.57">Servilis Iudaea iugo, post terga relictâ</l>
               <l n="3.58">Iside, Niliacum fugiens spoliavit Osirim.</l>
               <l n="3.59">Septima festivis succedens hebdomas aris,</l>
               <l n="3.60">Propitium legis tabulis memorabat amantis</l>
               <l n="3.61">Numinis affectum, scripto cum marmore Mosen</l>
               <l n="3.62">Instrueret flagrante Orebo, quando ruenti</l>
               <l n="3.63">In scelus Isacidae morum praecepta tonarent,</l>
               <l n="3.64">Prodigii pavidos caelo informante tribules.</l>
               <l n="3.65">Thure Deum venerans sic ter festiva tenebat</l>
               <l n="3.66">Iudaeam pietas: ter religiosa quotannis</l>
               <l n="3.67">Numinis hoc cultu Solymam conspexit Idume.</l>
            </div>
            <div type="poesis-caput">
               <head>5.</head>
               <l n="3.68"> Harum luce una cum se sollemnibus aris</l>
               <l n="3.69">Sisteret et coram populi maiore corona,</l>
               <l n="3.70">Dona Ioachimus sacro daret annua templo.</l>
               <l n="3.71">Hunc Mysta accipiens, cum prolis honore carentem</l>
               <l n="3.72">Agnovisset, ait: “Coniux, procul esto, profane!</l>
               <l n="3.73">His discede aris! Credis te munera grato</l>
               <l n="3.74">Ferre marite Deo, cum sic tua seminis illi</l>
               <l n="3.75">Plectitur improbitas, a te qui forsan iniquam</l>
               <l n="3.76">Se veneraturam non vult descendere prolem? </l>
               <l n="3.77">Hinc volo discedat quivis sine honore maritus,</l>
               <l n="3.78">Qui sine prole venit: iamque est tot prodita lustris</l>
               <l n="3.79">Fama, quod improle serves cum coniuge lectum.</l>
               <l n="3.80">Hinc patet adversum patitur tua taeda Tonantem</l>
               <l n="3.81">Cuius ab improli nullus defluxerit haeres</l>
               <l n="3.82">Connubio, qui ipsum cultor Iudaeus adoret.”</l>
            </div>
            <div type="poesis-caput">
               <head>6.</head>
               <l n="3.83"> Fortem animi sortita virum nisi acerba fuisset</l>
               <l n="3.84">Lingua, graves poterat probri sentire querelas;</l>
               <l n="3.85">Sed nitidae mentis robur convellere duri</l>
               <l n="3.86">Levitae nequiit ruditas: abit inde serena</l>
               <l n="3.87">Fronte Ioachimus. Rigidae tormenta repulsae</l>
               <l n="3.88">Numinis excusat placito, vultusque ruborem</l>
               <l n="3.89">Ingenuo candore premit, dentisque protervi</l>
               <l n="3.90">Dura nimis tacitâ tolerat convitia linguâ.</l>
               <l n="3.91">Et veluti rostro cum formidata rapaci</l>
               <l n="3.92">Mansuetas avido volucris petit ungue columbas,</l>
               <l n="3.93">Idalius visis tacitus praedonibus ales</l>
               <l n="3.94">Evolat et saevum fugiens ulciscitur hostem -</l>
               <l n="3.95">Sic Ioachimus laesi discrimen honoris</l>
               <l n="3.96">Non iacit in mystam, sed se meliore tuetur</l>
               <l n="3.97">Praesidio, cuius radiis caelestibus aptum</l>
               <l n="3.98">Pectus ad aeternam casus componit amussim.</l>
               <l n="3.99">Aegeum veluti spumat cum fluctibus aequor,</l>
               <l n="3.100">Ut stabilis tumidas suscepit arena procellas,</l>
               <l n="3.101">Dissipat albentem spumam - sic saucia curis</l>
               <l n="3.102">Mens, ubi divini placiti sua pondera fidum</l>
               <l n="3.103">Proicit ad litus, pelagi velut ira, quietam</l>
               <l n="3.104">Pectoris humani motus sortitur arenam.</l>
               <l n="3.105">Spectantur variis animi maeroribus angi</l>
               <l n="3.106">Connivente Deo, cuius sapientia taetras,</l>
               <l n="3.107">Saepe secuturi ciet ad suffragia nubes</l>
               <l n="3.108">Luminis; innocuum feriunt cum verbera pectus</l>
               <l n="3.109">Augurium splendoris agunt: sors tristis inertes</l>
               <l n="3.110">Sternit: ubi duros fortuna reciprocat ictus,</l>
               <l n="3.111">Splendidius reddit fortunae malleus aurum.</l>
            </div>
            <div type="poesis-caput">
               <head>7.</head>
               <l n="3.112"> Non procul a Solymis locus est, ubi plurima collis</l>
               <l n="3.113">Ubertas, herbaeque ferax et pascua tellus</l>
               <l n="3.114">Eminet. Hac iunctos fecundis matribus agnos</l>
               <l n="3.115">Parte Ioachimus, pecorisque fugacius agmen</l>
               <l n="3.116">Pastorum sub virga habuit, quos saepius ipse,</l>
               <l n="3.117">Cum Solymaea pius visebat limina, suevit</l>
               <l n="3.118">Explorare redux, natosque agnoscere fetus.</l>
               <l n="3.119">Illotas voces, irati opprobria Mystae</l>
               <l n="3.120">His etiam pressurus agris ad amoena gregalis</l>
               <l n="3.121">Pascua contendit pecoris caulasque revisit.</l>
               <l n="3.122">Hic ubi rorantes nato iam sole per herbas</l>
               <l n="3.123">Spargitur innocuum pecus et crescente pusillam</l>
               <l n="3.124">Pascit flore gulam, montis qua parte reducta</l>
               <l n="3.125">A grege seiungi poterat, consueta litabat</l>
               <l n="3.126">Vota Deo, placida Numen sic voce precatus:</l>
               <l n="3.127">“Summe Pater, cui una polo, diffusaque terris</l>
               <l n="3.128">Est pietas, expersque tui per cuncta meantis</l>
               <l n="3.129">Consilii nulla est tellus, nec egena resistit</l>
               <l n="3.130">Imperiis natura tuis! Scis, optime patrum,</l>
               <l n="3.131">Quae probri me fama premit: complura peregi</l>
               <l n="3.132">Connubii iam lustra, meo nec sanguine proles</l>
               <l n="3.133">Vivit, adorandum te laudatura Parentem</l>
               <l n="3.134">Me patre posteritas: si te mea criminis urit</l>
               <l n="3.135">Improbitas, Pater indulge, sobolemque tuorum</l>
               <l n="3.136">Laudatricem operum de me placatus adopta.</l>
               <l n="3.137">Ast ego, si qua meis accedet gratia votis,</l>
               <l n="3.138">Servitura tuo thalami dabo pignora templo.”</l>
            </div>
            <div type="poesis-caput">
               <head>8.</head>
               <l n="3.139"> Vix ea fatus erat, stantem prope cernit ephebum,</l>
               <l n="3.140">Ignotâ iuvenem forma, maiore micantem</l>
               <l n="3.141">Lumine naturae quam sit lux alta diei;</l>
               <l n="3.142">Hospitis ignoti visu, radioque pavescens</l>
               <l n="3.143">Obstupuit supplex, sed quem mox ille serena</l>
               <l n="3.144">Fronte salutatum tali sermone praeivit:</l>
               <l n="3.145">“Ioachime, polo missus tibi nuntius adsum:</l>
               <l n="3.146">Audivit tua vota Deus, conspexit egenis</l>
               <l n="3.147">Te largam praebere stipem, sterilisque recepit</l>
               <l n="3.148">Et castigatae carnis ieiunia, novit</l>
               <l n="3.149">Legalis tolerata probri tormenta, tuasque</l>
               <l n="3.150">Suscepit lacrymas; qua re de coniuge gratam</l>
               <l n="3.151">Accipies sobolem, qualem sed nulla tulere </l>
               <l n="3.152">Saecula, nulla ferent: Hebraeae maximus illa </l>
               <l n="3.153">Stirpis honos, ingens populorum gloria, terrae</l>
               <l n="3.154">Prodigium, cuius nomen tibi pando – Maria est.</l>
               <l n="3.155">Haec tibi divinum Iessea e stirpe nepotem,</l>
               <l n="3.156">Promissumque dabit germen, Iudaeque Leonem.</l>
               <l n="3.157">Ille Giganteo Lethaeos robore postes</l>
               <l n="3.158">Destruet et veterum complebit vota parentum.</l>
               <l n="3.159">Utque scias vera me tibi praedicere, perge,</l>
               <l n="3.160">Et Solymam festinus abi, dabit obvia coniux </l>
               <l n="3.161">Se tibi: templum ambo sacrosque intrate penates.”</l>
               <l n="3.162">Haec ut fatus erat, penna se praepete librat</l>
               <l n="3.163">Aliger et summis volitans se nubibus abdit.</l>
            </div>
            <div type="poesis-caput">
               <head>9.</head>
               <l n="3.164"> Audiit attonitus iuvenem sic ore loquentem</l>
               <l n="3.165">Ioachimus, et aetherei cessante nitoris</l>
               <l n="3.166">Intuitu prostratus humi, gratusque Tonantis</l>
               <l n="3.167">Expendit promissa. Fidem caelestibus ultro</l>
               <l n="3.168">Observat monitis, proprios non amplius ille,</l>
               <l n="3.169">Non uteri steriles accusat coniugis annos. </l>
               <l n="3.170">Mox repetit Solymam, constans parere monenti</l>
               <l n="3.171">Aligero: pecorum caulis, ovibusque relictis</l>
               <l n="3.172">Festinat tacitumque premit sua gaudia pectus.</l>
               <l n="3.173">Urbis ut ad celebrem, quae dicitur aurea, portam</l>
               <l n="3.174">Accessit, videt aversa de Nazareth Annam</l>
               <l n="3.175">Festinare via: solito cui laetior oris</l>
               <l n="3.176">Occurrens coniux, post mutua lumina pandit</l>
               <l n="3.177">Adventusque sui causam, monitusque revelat</l>
               <l n="3.178">Aethereos. Cui illa pari se Praepete doctam</l>
               <l n="3.179">Asserit, improles thalamos ad vota vocari.</l>
               <l n="3.180">Una intrant urbem, sacrisque penatibus agnos</l>
               <l n="3.181">Bisgeminos, melior quos nutriit herba, litandos</l>
               <l n="3.182">Inducunt, medio quos de grege providus arae</l>
               <l n="3.183">Vir tulit; et coniux instructam panibus Anna</l>
               <l n="3.184">Librabat sportam - quae proximiore pararet</l>
               <l n="3.185">Nocte, litaturis duo mollia liba ministris.</l>
            </div>
            <div type="poesis-caput">
               <head>10.</head>
               <l n="3.186"> Expletis templo votis, descendit uterque</l>
               <l n="3.187">Propria, quae Solymis stabant, ad limina coniux,</l>
               <l n="3.188">Tanta ubi sincerae pietati dedita virtus</l>
               <l n="3.189">Coniugii fructu, sibi non post multa dierum</l>
               <l n="3.190">Intervalla dato, probrum legale redemit.</l>
               <l n="3.191">Octavo gravis affulsit cum sole December,</l>
               <l n="3.192">Acceptam sensit sobolem vitalibus Anna</l>
               <l n="3.193">Indiciis: concepta suo mox vivere proles</l>
               <l n="3.194">Observata utero, subitoque animata pusilli</l>
               <l n="3.195">Corporis integritas, matrum responsa fatigat:</l>
               <l n="3.196">Nonne quaterdeni radiant post semina soles</l>
               <l n="3.197">Donec vitalem mas disponatur ad auram?</l>
               <l n="3.198">Nonne octodenas, ea sit si femina, noctes </l>
               <l n="3.199">Postulat ante animam? Praesens et quomodo fetus</l>
               <l n="3.200">Concipitur, seseque movet, solitumque repellit</l>
               <l n="3.201">Vivendi initium, consuetaque tempora damnat?</l>
               <l n="3.202">Quis novus hic naturae ordo, quae seminis huius</l>
               <l n="3.203">Fata, quis istius vitalem germinis horam</l>
               <l n="3.204">Accelerantis honor? Sed quae portenta vetustae</l>
               <l n="3.205">Nescivere nurus, tanti quondam abdita partus</l>
               <l n="3.206">Gloria, venturo patuit felicius aevo.</l>
            </div>
            <div type="poesis-caput">
               <head>11.</head>
               <l n="3.207"> Haec Annae suscepta utero, tot debita votis</l>
               <l n="3.208">Filia, naturae solitas infringere leges</l>
               <l n="3.209">Digna fuit: prolem hanc sterilis quam taeda parentum</l>
               <l n="3.210">Progenuit, divina suum quoque Gratia dixit</l>
               <l n="3.211">Prodigium: venterque Annae speciosa reperta est,</l>
               <l n="3.212">Hoc opus excelsum fabricantis Numinis aula.</l>
               <l n="3.213">Huic vitam infudit posito mox semine, magnae</l>
               <l n="3.214">Aptavitque animae corpus tantumque decorem</l>
               <l n="3.215">Artubus impressit, cuperet quo caelica quaevis</l>
               <l n="3.216">Corpore mens, positis iungi feliciter alis.</l>
               <l n="3.217">Nec formosa magis mentes sibi membra laborant</l>
               <l n="3.218">Aethereae, cum missa Deo descendit ad ima</l>
               <l n="3.219">Membrorum natura expers oculisque videri</l>
               <l n="3.220">Terrigenum praesens cupit his non impare forma.</l>
               <l n="3.221">Ista caducarum soboles lectissima rerum -</l>
               <l n="3.222">Non caelum solisque faces nec nocte micantes</l>
               <l n="3.223">Excipio flammas, quodcumque vel axe supremo</l>
               <l n="3.224">Nobilius lucet stans coram Numine flamen.</l>
               <l n="3.225">Unicus hac maior Deus est: cui Numine summo</l>
               <l n="3.226">Est natura minor; conceptae culmine prolis</l>
               <l n="3.227">Est minor et sterilis fetu demissior Annae</l>
               <l n="3.228">Tota cui famulas subicit natura secures.</l>
            </div>
            <div type="poesis-caput">
               <head>12.</head>
               <l n="3.229"> Illi anima et ratio simul est, artusque pusilli</l>
               <l n="3.230">Mentis mole vigent; neque corporis incrementum</l>
               <l n="3.231">Expectat, mox apta suum cognoscere Numen,</l>
               <l n="3.232">Eructans plenis divina incendia fibris.</l>
               <l n="3.233">Istius excelsae sobolis primo auspice vitae </l>
               <l n="3.234">Momento, tenerae multo sublimior aestus</l>
               <l n="3.235">Mentis erat quam plena suo si assurgeret igne</l>
               <l n="3.236">Quaeque animi virtus, almum fervore vel illo</l>
               <l n="3.237">Desuper inmisso, flagrans complexa Tonantem.</l>
               <l n="3.238">Civibus aethereis minor est concessus amoris</l>
               <l n="3.239">Impetus, aeternum quamvis praesente caloris</l>
               <l n="3.240">Ore bibant fontem: nec habent quëis viribus altae</l>
               <l n="3.241">Maiora Empyrei laxent incendia mentes,</l>
               <l n="3.242">Aeterni saturae quamvis dulcore fluenti.</l>
               <l n="3.243">Nec mirum, concepta suo si Numine Virgo</l>
               <l n="3.244">Aestuet et primae flagret sic lucis amore;</l>
               <l n="3.245">Hac siquidem necdum genita tanto impete cordis</l>
               <l n="3.246">Arsit amans Numen, reliquas quae sola creati</l>
               <l n="3.247">Orbis divinas vicit vehementia flammas.</l>
               <l n="3.248">Gnatae huius, superumque humili cervice colendus</l>
               <l n="3.249">Promicuit splendor: caeli huic terraeque coronam</l>
               <l n="3.250">Imposuit Numen; tanti cui culmen honoris</l>
               <l n="3.251">Non impar sancivit amor pietasque Tonantis.</l>
               <l n="3.252">Conscia tantarum Charitum iam noverat infans</l>
               <l n="3.253">Concepta ingentes caeli per pectora fusas</l>
               <l n="3.254">Divitias. Novit mentem faciente beatam</l>
               <l n="3.255">Ex vultu proprio Numen: quis tale relinquat</l>
               <l n="3.256">Spectatum sine amore bonum, similesque referre </l>
               <l n="3.257">Negligat, aspectae pro lucis imagine flammas? </l>
            </div>
            <div type="poesis-caput">
               <head>13.</head>
               <l n="3.258"> Quod caeli hanc regalis apex spectrumque deceret,</l>
               <l n="3.259">Inde venit (iam pando tui Regina nitorem</l>
               <l n="3.260">Conceptûs Virgo) – primae cum vulnere culpae</l>
               <l n="3.261">Saucia mortiferum penetraret pectora virus,</l>
               <l n="3.262">Atque hominum genus omne gulae sentire paternae</l>
               <l n="3.263">Debuit infaustam Nemesim – quod sola ruinae</l>
               <l n="3.264">Istius immunis staret fortuna puellae,</l>
               <l n="3.265">Quam sterilis matrona tulit: communia Virgo</l>
               <l n="3.266">Sola venenatae nescivit toxica plantae.</l>
               <l n="3.267">Illa reis pomi morsu procul, illa nocentis</l>
               <l n="3.268">Flagitio Adami non improba, maior acerbae</l>
               <l n="3.269">Exitio noxae, semper sine labe, minacem </l>
               <l n="3.270">Exterret Nemesim, tectis quae veste flagellis</l>
               <l n="3.271">Vitat adoratum Mariani verticis aurum. </l>
            </div>
            <div type="poesis-caput">
               <head>14.</head>
               <l n="3.272"> Sed quo iure reae matris non corruit insons</l>
               <l n="3.273">Filia, quam nocui semen formavit Adami,</l>
               <l n="3.274">Terrigenûm transfusa lues si manat ab illo</l>
               <l n="3.275">Semine, decepti quod polluit esca parentis?</l>
               <l n="3.276">Nunc mea Castalio respergite labra fluento</l>
               <l n="3.277">Pierides, votisque altas obstringite lauros,</l>
               <l n="3.278">Ut sceleris memorare queam memorare paterni</l>
               <l n="3.279">Naufragium: tum qua tabula Virgo una profundam,</l>
               <l n="3.280">Torrentis non rapta vado superavit abyssum.</l>
            </div>
            <div type="poesis-caput">
               <head>15.</head>
               <l n="3.281"> Omnipotens nostri generis sine semine natum</l>
               <l n="3.282">Constituit Caput Adamum, cui libera mentis</l>
               <l n="3.283">Arbitria unius legis constrinxit habenis:</l>
               <l n="3.284">Arbor erat, vetito voluit quam crescere pomo.</l>
               <l n="3.285">At servata minus positae mitissima legis</l>
               <l n="3.286">Imperia, aeternae sanxit multiplice poenae</l>
               <l n="3.287">Ulcisci aerumna, soli ut neque tale noceret </l>
               <l n="3.288">Flagitium authori, cuius Caput ille fuisset.</l>
               <l n="3.289">Edita progenies paribus quoque subdita damnis</l>
               <l n="3.290">Esset: et illicita quae profluxisset ab esca,</l>
               <l n="3.291">Cunctorum aeterno premeretur culpa dolore.</l>
               <l n="3.292">Sed deliquit Adam, cunctosque involvit eodem</l>
               <l n="3.293">Naufragio, poenaque simul. Stetit una paterni</l>
               <l n="3.294">Expers flagitii Virgo; nam crimine lapsus</l>
               <l n="3.295">Non fuit Adamus Mariae Caput: inde paterno</l>
               <l n="3.296">Non fuit in pacto: caeli, terraeque potestas</l>
               <l n="3.297">Huic Dominae concessa vetat pro plebe notatis</l>
               <l n="3.298">Legibus involvi, decuitque his esse solutam</l>
               <l n="3.299">Reginam Adami, libertatisque parentem.</l>
               <l n="3.300">Qui dubius facti est, credetne egisse Tonantem </l>
               <l n="3.301">Cum sobolis genetrice suae, quod regia nati</l>
               <l n="3.302">Terreni, minus esse decens pro matre putaret</l>
               <l n="3.303">Conditio? Matris siquidem sic huius honorem</l>
               <l n="3.304">Procurat Deus, ut terreni principis ardor,</l>
               <l n="3.305">Frigidus, augustae pro matris honore, sit imber.</l>
               <l n="3.306">Lex fuit Arsacidum, solium sublime prementis</l>
               <l n="3.307">Regis Achaemenii cunctis subeuntibus aulam</l>
               <l n="3.308">Discrimen fatale foret; quâ regia solvi</l>
               <l n="3.309">Regalem nuptam voluere oracula poenâ.</l>
               <l n="3.310">Omnibus haec stat lex, sed non tibi regia coniux;</l>
               <l n="3.311">Una super cunctos es tu, non de omnibus una.</l>
               <l n="3.312">Hoc tuba Tarsensis sensu sonat aurea Pauli:</l>
               <l n="3.313">“Peccarunt in Adamo omnes”, sed tolle Mariam;</l>
               <l n="3.314">Una super cunctos est haec, non de omnibus una.</l>
               <l n="3.315">Illa quidem nocui de semine fluxit Adami</l>
               <l n="3.316">Virgo; quid hoc refert, si non sit subdita Adami?</l>
               <l n="3.317">Illius est soboles, verum est; Caput ille Mariae</l>
               <l n="3.318">Non tamen est. Labem ad generis concurrit utrumque</l>
               <l n="3.319">Et caput, et semen: sed quem est sortita parentem,</l>
               <l n="3.320">Non est nacta Caput: primum natura poposcit</l>
               <l n="3.321">Gratia concessit. Voluit natura secundum,</l>
               <l n="3.322">Gratia dissensit; vetuitque haec esset Adami</l>
               <l n="3.323">Subdita, Adameae fieret ne subdita culpae.</l>
               <l n="3.324">Hinc pater ipse nocens, naturae in culmine summus</l>
               <l n="3.325">Virginis istius, maius se culmen adorat.</l>
            </div>
            <div type="poesis-caput">
               <head>16.</head>
               <l n="3.326"> Interea faciles uteri decurrere lunas</l>
               <l n="3.327">Anna videt, poscitque diem, mirabilis ista</l>
               <l n="3.328">Qua soboles visura diem matrisque veniret</l>
               <l n="3.329">Pensatura gravi laudis cum faenore probrum.</l>
               <l n="3.330">Anna tamen, steriles tumidus dum vinceret annos</l>
               <l n="3.331">Venter, adhuc clausos intra sua viscera gemmae</l>
               <l n="3.332">Caelestis radios praeclaraque lumina natae</l>
               <l n="3.333">Sensit et afflatum maiori Numine pectus.</l>
               <l n="3.334">Nescio quod fecundi uteri cum laude, venustae</l>
               <l n="3.335">Accessit fronti<note place="foot" n="*">335 fronti : reronti</note>
            decus: et quod ventre gerebat</l>
               <l n="3.336">Lumen, in externum prodibat amabile vultum</l>
               <l n="3.337">Effusis radiis - veluti si nube serena </l>
               <l n="3.338">Abditus augustos transfundat Delius ignes.</l>
            </div>
            <div type="poesis-caput">
               <head>17.</head>
               <l n="3.339"> Anna moras uteri longasque in pondere lunas</l>
               <l n="3.340">Solatura novem cultu Solymaea frequenti</l>
               <l n="3.341">Templa petit ventrisque acceptum a Numine germen</l>
               <l n="3.342">Grata Deo defert prolisque reponit honorem.</l>
            </div>
            <div type="poesis-caput">
               <head>18.</head>
               <l n="3.343"> Accidit ut, festas cum lex indiceret aras</l>
               <l n="3.344">Et Salomoniacum peteret cum coniuge templum</l>
               <l n="3.345">Anna, sacerdotum summus, cui aurea sacri</l>
               <l n="3.346">Limina depositi (Legis fuit Arca) patebant,</l>
               <l n="3.347">Ingrediens penetrale imum spectaret in Arca</l>
               <l n="3.348">Bisgeminum exultare Cherub, passisque moveri</l>
               <l n="3.349">Laetitiae pleno vultu prope cerneret alis.</l>
               <l n="3.350">Non visum populo ostentum, cui luminis illa </l>
               <l n="3.351">Maiestas vetita est, sed Mysta authore relatum</l>
               <l n="3.352">Prodigium, populi mirùm praesagia tentat.</l>
               <l n="3.353">Omnibus hic unus sensus fuit aureus Arcae</l>
               <l n="3.354">Bisgeminus quod fausta Ales mysteria pandat;</l>
               <l n="3.355">Quod laeti Aligerûm vultusque ostensaque pennis</l>
               <l n="3.356">Gaudia non dubio cogunt expromere signo.</l>
               <l n="3.357">Quid tamen illud erat quod vis praesaga duorum</l>
               <l n="3.358">Panderet Aligerûm, varium fuit ominis huius</l>
               <l n="3.359">Iudicium: dixere alii quod pressa Latino</l>
               <l n="3.360">Imperio Iudaea, sui sublime rediret</l>
               <l n="3.361">Ad regni solium, pulsoque ultra aequora Varo,</l>
               <l n="3.362">Isacidûm laetis fortuna resurgeret alis.</l>
               <l n="3.363">Iam prope tempus adest, aiunt, cum Martia Iudam</l>
               <l n="3.364">Gens patrium Tyberim clypeis bibitura relinquet</l>
               <l n="3.365">Non plus Oenotriis poterit Iovis Ales ab oris</l>
               <l n="3.366">Victor Idumaeis nidos componere palmis:</l>
               <l n="3.367">Nec Solymae, Ausoniis praestrictas fascibus ultra</l>
               <l n="3.368">Exolvet Latias volucris Romana secures.</l>
               <l n="3.369">Haec arcana fuit multorum fabula, sed vox</l>
               <l n="3.370">Publica nulla fuit. Metuens nam dura Quiritum</l>
               <l n="3.371">Imperia, occultus fidas iaciebat in aures</l>
               <l n="3.372">Author, in os vocis prohibens migrare periclum</l>
               <l n="3.373">Promissum non longe alii distare docebant</l>
               <l n="3.374">Messiam, pennis hilaris quod praebuit Ales</l>
               <l n="3.375">Indicium, spondensque eadem solacia vultus.</l>
               <l n="3.376">Et Simeon Solymae Mystes aetate colendus</l>
               <l n="3.377">Occidua, cui certa suis accesserat annis</l>
               <l n="3.378">Caelo nixa fides, non se prius aurea seris</l>
               <l n="3.379">Lumina clausurum fatis quam surgat avito</l>
               <l n="3.380">Sanguine Iessigenûm promissi principis alma,</l>
               <l n="3.381">Virgo etiam in partu, Israëlis gloria mater.</l>
               <l n="3.382">Credidit hanc primis radiis assurgere lucem,</l>
               <l n="3.383">Festivo testante Cherub, seseque supremum</l>
               <l n="3.384">Praeparat ad carmen, spectandae encomia natae;</l>
               <l n="3.385">Illius ad vultum extremos dum spiret amores,</l>
               <l n="3.386">Expiret Solymaeus olor: cui postea nati</l>
               <l n="3.387">Virginis eiusdem tamen, obnitente senecta,</l>
               <l n="3.388">Accessit caelo hausta fides, meritumque videndi.</l>
               <l n="3.389">Mystarum e numero fuerat qui diceret alter;</l>
               <l n="3.390">Unius ingressi fanum, festivius Arcam</l>
               <l n="3.391">Applausisse viri merito, notumque beatis</l>
               <l n="3.392">Aligeris animi decus, hoc celebrasse strepentis</l>
               <l n="3.393">Prodigio poenae. Fuerat sed certius Annae</l>
               <l n="3.394">Iudicium, fulgentem auro quae credidit arcam</l>
               <l n="3.395">Exultare sui penetrantis in abdita templi</l>
               <l n="3.396">Maiestate uteri et clausae splendore puellae.</l>
               <l n="3.397">“Haec mea Nata”, inquit, “quondam paritura potentem</l>
               <l n="3.398">Signatum lege Heroem, duo saxea Legis</l>
               <l n="3.399">Religioso Arcae monimenta recondita ligno,</l>
               <l n="3.400">Exultare dedit: quôque ipsa sacerrima Mosis</l>
               <l n="3.401">Lex gravida est Verbo, soboles mea fiet eadem</l>
               <l n="3.402">Prole gravis, partuque suo dabit illa solutum</l>
               <l n="3.403">Mosis onus, colloque Deum leviore vereri.</l>
               <l n="3.404">Quin etiam lex ipsa suum cervice laborem</l>
               <l n="3.405">Cum roget auferri, concepta puerpera legi</l>
               <l n="3.406">Proxima, notificans divini gaudia partus</l>
               <l n="3.407">Exhilarat fetam tabulis legalibus Arcam.</l>
               <l n="3.408">Vitae expers, Vitae indicium si lignea motu</l>
               <l n="3.409">Arca dedit, viva petiisse videtur ab Arca</l>
               <l n="3.410">Quam gero, vitales animos: vel mortua vivae</l>
               <l n="3.411">Cedere non deses praesenti Numinis Arcae,</l>
               <l n="3.412">Venturos hilari motu praesagit honores.”</l>
               <l n="3.413">His animi gavisa silens affectibus Anna</l>
               <l n="3.414">Laeta suum genetrix uteri tunc pondus adorat.</l>
            </div>
            <div type="poesis-caput">
               <head>19.</head>
               <l n="3.415"> O felix mater cuius de ventre serenos</l>
               <l n="3.416">Aurorae divinae ignes spectare superba</l>
               <l n="3.417">Saeclorum ambitio votis flagrantibus optat!</l>
               <l n="3.418">Ingentem caeli gazis, opibusque puellam</l>
               <l n="3.419">Ventre tenes, legis quam prodigiosa salutat</l>
               <l n="3.420">Arca - illam maius mirabiliusque futuram</l>
               <l n="3.421">Prodigium. Nec passa suis immota teneri</l>
               <l n="3.422">Cum vitae tabulis, sed nil vitale daturis,</l>
               <l n="3.423">Ad vitae lumen, speculum virtutis et aequi,</l>
               <l n="3.424">Ad morum normam, vitalem legis avitae</l>
               <l n="3.425">Effigiem, ruitura volat templi Arca Mariam.</l>
            </div>
            <div type="poesis-caput">
               <head>20.</head>
               <l n="3.426"> Nunc impune tuas posses confringere, Moses,</l>
               <l n="3.427">Hac montis radice petras, ubi cedere gaudet</l>
               <l n="3.428">Numinis inscriptum digito populisque verendum</l>
               <l n="3.429">Matris ad augustae priscum fastigia marmor.</l>
               <l n="3.430">Haec Iessea etenim proles vix fixerat Annae</l>
               <l n="3.431">Materno radicem utero, sublimior altum</l>
               <l n="3.432">Orebi, Charitum superavit vertice culmen;</l>
               <l n="3.433">Ut subito veteres, alias molita, rogaret</l>
               <l n="3.434">Confringi tabulas radix, quae immitia Iudae</l>
               <l n="3.435">Conteret et molli tenuabit pulvere saxa.</l>
               <l n="3.436">Ostenditque suas Maria praesente ruinas</l>
               <l n="3.437">Isacidum vetus Arca; sui dum limine fati,</l>
               <l n="3.438">Ceu abitura fugae cupidis se commovet alis,</l>
               <l n="3.439">More nigrae moriens, ubi sol apparuit, umbrae.</l>
               <l n="3.440">Haec erat augustus coluit quam saltibus olim</l>
               <l n="3.441">Iessides: proprio venturae ex semine Princeps</l>
               <l n="3.442">Providus exultim applausit, cum regia victus</l>
               <l n="3.443">Et pietas damnata probrum scurrile tulisset.</l>
               <l n="3.444">A Iesside Typum Mariae venerante recepit</l>
               <l n="3.445">Virginis auspicium pietas; Michole furorem</l>
               <l n="3.446">Impietas ridente trahit: sic regia Iudae</l>
               <l n="3.447">Taeda, pias, Stygiasque faces accendit, et unus</l>
               <l n="3.448">Davidis thalamus caluit tam dispare flamma,</l>
               <l n="3.449">Hebraei Iessea throni cum Gloria David</l>
               <l n="3.450">Sublimes arcae saltu describit honores:</l>
               <l n="3.451">Postremi vatis post septem saecula terram </l>
               <l n="3.452">Pressuri laetos signavit regia saltus</l>
               <l n="3.453">Exempli pietas. Quos verae Numinis Arcae</l>
               <l n="3.454">Praesens sed necdum genitus, semestre parentis</l>
               <l n="3.455">Pondus Elisides hilaris renovasse feretur.</l>
            </div>
            <div type="poesis-caput">
               <head>21.</head>
               <l n="3.456"> Delia iam nonis nova cornua laverat undis,</l>
               <l n="3.457">Feto Anna gaudente utero. Jam frugibus aestas</l>
               <l n="3.458">Transierat fecunda suis pomisque saporem</l>
               <l n="3.459">Non sterilis dabat Autumnus, cum septimus astri</l>
               <l n="3.460">Principis octavo mensis procederet ortu.</l>
               <l n="3.461">Tunc tibi nascentis sterili de coniuge prolis </l>
               <l n="3.462">Aspexit Iudaea iubar: lux ista Mariam</l>
               <l n="3.463">Edidit ignoransque novae sine more micantis</l>
               <l n="3.464">Aurorae ut radiis fulsit Galilaeus horizon;</l>
               <l n="3.465">Attonitus non sueto huius fulgore Diei</l>
               <l n="3.466">Haeret et ignotae flammas examinat aethrae.</l>
            </div>
            <div type="poesis-caput">
               <head>22.</head>
               <l n="3.467"> Pullatos iam noctis equos mutare serena</l>
               <l n="3.468">Luce videbatur soli vicinus Eoo</l>
               <l n="3.469">Phosphorus, ante suos quam spargere Delius ignes</l>
               <l n="3.470">Inciperet, cum Virgo, Annae lectissima proles,</l>
               <l n="3.471">In mundum roseos vultus, imitata rubentem</l>
               <l n="3.472">Phosphoron, aeterni lampas praenuntia solis</l>
               <l n="3.473">Ut surgens Aurora tulit terrisque superba</l>
               <l n="3.474">Non defecturae dederat praesagia lucis.</l>
               <l n="3.475">Natus ubi sol orta videt divinaque spectat</l>
               <l n="3.476">Lumina, splendorem quem non produxerat ipse</l>
               <l n="3.477">Illuxisse stupet sociasque interrogat horas</l>
               <l n="3.478">Quae lucis genitura novae, quis nascitur orbi</l>
               <l n="3.479">Se non patre nitor? Cui respondêre volucres,</l>
               <l n="3.480">Temporis assiduae spatium numerare ministrae;</l>
               <l n="3.481">Quod melior splendere suis non subditus horis</l>
               <l n="3.482">Delius, ima orbis regione serena daturus</l>
               <l n="3.483">Ora palam, tristi mundo praemiserit istam</l>
               <l n="3.484">Augustam Aurorae subeuntem munera flammam.</l>
            </div>
            <div type="poesis-caput">
               <head>23.</head>
               <l n="3.485"> Sed refert memorare diem quo prodiga dotes</l>
               <l n="3.486">Effudit natura suas et caelica plenis</l>
               <l n="3.487">Coeperunt mundo manare charismata rivis</l>
               <l n="3.488">In caeli terraeque decus: Mariamque repostis</l>
               <l n="3.489">Astra laborarunt Charitum perfundere nimbis.</l>
               <l n="3.490">Septima terrigenûm sacrae donata quieti</l>
               <l n="3.491">Lux utero egressam vidit festiva puellam,</l>
               <l n="3.492">Nascentisque diem iucundum deses agebat</l>
               <l n="3.493">Iuda; sed una suo sollers intenta labori</l>
               <l n="3.494">Hunc operabatur natura et gratia partum.</l>
               <l n="3.495">Et quasi tunc solitas naturâ fundere lymphas</l>
               <l n="3.496">Oblitâ, ut vacuum sibi non foret omnibus undis</l>
               <l n="3.497">Prospicere, ad tanti fetus operosa calenti</l>
               <l n="3.498">Obsequia; occultum fluxus authoris egentem</l>
               <l n="3.499">Vox laticem Libani non erupisse ferebat.</l>
               <l n="3.500">Illa eademque die siquidem manare negavit</l>
               <l n="3.501">(Non incerta fides) lymphae libanitidis humor,</l>
               <l n="3.502">Qui campos hortosque rigat - fons inde vocatus</l>
               <l n="3.503">Hortorum: a Libano triplici fluit utilis amne;</l>
               <l n="3.504">Quorum uno (Assyrios reliquis lavat eminus agros)</l>
               <l n="3.505">Laeta Zabulonis tellus, quam Nazareth alto</l>
               <l n="3.506">Ornat amoena iugo, recreat sua iugera rivo.</l>
               <l n="3.507">Orta fuit quo Virgo die fons iugibus iste</l>
               <l n="3.508">Non visis defecit aquis et currere dulces,</l>
               <l n="3.509">Obstructos veluti, non sensit ripa liquores.</l>
               <l n="3.510">More suo properans siccum pecus ibat ad amnem</l>
               <l n="3.511">Et solitas quaerebat aquas: venere iuvenci,</l>
               <l n="3.512">Intonsi venere greges armentaque duram</l>
               <l n="3.513">Depositura sitim: arenti pecus haesit in alveo</l>
               <l n="3.514">Humorisque inopes sitiens lambebat arenas.</l>
               <l n="3.515">Delusos maerere greges, errare iuvencos</l>
               <l n="3.516">Et gemere absentes longis mugitibus undas,</l>
               <l n="3.517">Anxius in vacuae pastor stans margine ripae</l>
               <l n="3.518">Suspirat, pecorisque siti se deside torquet.</l>
               <l n="3.519">Lux ea nocturno sed ubi praeclara fuisset</l>
               <l n="3.520">Coepta tegi peplo; iamque Hesperus ore sereno</l>
               <l n="3.521">Per sua dispositas praecederet agmina stellas.</l>
               <l n="3.522">Sabbaticus solito torrens ruit integer amne,</l>
               <l n="3.523">Altus ut ante vado; similique obstantia lympha</l>
               <l n="3.524">Saxa rotante fremit, ripas aequore superbus.</l>
               <l n="3.525">Illa eadem vero, fuerat quae Virginis ortae,</l>
               <l n="3.526">Prodigii quoque prima fuit lux: septima semper</l>
               <l n="3.527">Inde dies vacui retulit miracula rivi:</l>
               <l n="3.528">Hoc etenim fluvii cursu natura retento</l>
               <l n="3.529">Virginei voluit memorem natalis Idumen.</l>
               <l n="3.530">Integroque stetit ferme sua sabbata servans</l>
               <l n="3.531">Portentum saeclo, donec missa ignibus Urbe</l>
               <l n="3.532">Et templo, fractisque aris domitaque Sione </l>
               <l n="3.533">Sterneret infidos ultor Romanus Apellas.</l>
               <l n="3.534">Vulgatus rumore idem sit Caesare dignus</l>
               <l n="3.535">Spectatore latex; aequo ne teste careret</l>
               <l n="3.536">Prodigium fontisque fides, quem laurea captae</l>
               <l n="3.537">Ornabat Solymae, Victor Titus ivit ad amnem:</l>
               <l n="3.538">Et quasi sabbaticae iam testis idoneus undae</l>
               <l n="3.539">Sufficeret, nulla sese plus luce negare</l>
               <l n="3.540">Visus erat misitque suas in sabbata lymphas.</l>
               <l n="3.541">Sed licet is natae supremae matris honori</l>
               <l n="3.542">Compressus torrens hac compede solverit undas;</l>
               <l n="3.543">At meliore dein voluit sua sabbata Virgo</l>
               <l n="3.544">Religione coli. Siquidem crescente per orbem</l>
               <l n="3.545">Et populos, quos nec Latiae novere secures,</l>
               <l n="3.546">Vivificae fulgore Crucis toti utilis orbi</l>
               <l n="3.547">Sabbaticus quoque crevit honos huiusque diei</l>
               <l n="3.548">Propitios soles pietas communis adorat</l>
               <l n="3.549">Atque Palaestini presso pro humore fluenti,</l>
               <l n="3.550">Virgineo scelerum fluxus premit orbis amori.</l>
            </div>
            <div type="poesis-caput">
               <head>24.</head>
               <l n="3.551"> Anna suae vero sobolis laetissima partu,</l>
               <l n="3.552">Fecundi cui fama uteri, connubia pactae</l>
               <l n="3.553">Cognatae plausere nurus fetuque solutam</l>
               <l n="3.554">Accurrere gravem donis recreare maritam,</l>
               <l n="3.555">Quantumvis animi gaudens legale videret</l>
               <l n="3.556">Non sterili tandem generosa puerpera lecto</l>
               <l n="3.557">Exclusisse probrum. Laetae solacia matri</l>
               <l n="3.558">Sed soboles maiora dabat, cui prodita quondam</l>
               <l n="3.559">Aligeri monito susceptae est gratia natae.</l>
               <l n="3.560">Ut prolem aspexit genetrix, viditque venustae</l>
               <l n="3.561">Frontis ebur collique nives et rubra genarum </l>
               <l n="3.562">Coralia augustumque oris decus atque serenos</l>
               <l n="3.563">Pupillarum orbes lacrymisque madentia nullis</l>
               <l n="3.564">Lumina, ridentem foliis imitantia vernam</l>
               <l n="3.565">Labra rosam, suspensa animo stetit Anna, suaque</l>
               <l n="3.566">Fixa infante parens: tacita mox mente revolvit</l>
               <l n="3.567">Aligeri visi affatus, vultusque puellae</l>
               <l n="3.568">Cum caelo auditis gaudet componere donis.</l>
            </div>
            <div type="poesis-caput">
               <head>25.</head>
               <l n="3.569"> Ut longa attonitam tenuere silentia matrem,</l>
               <l n="3.570">Illa pio affari sobolem sic incipit ore:</l>
               <l n="3.571">“Nata mei lux nata uteri, solique parenti</l>
               <l n="3.572">Lux non nata tuae; non te Iessea serenum</l>
               <l n="3.573">Sola tribus, nec sola Domus te lumen habebit</l>
               <l n="3.574">Isacia: optatas ex te, mea filia, flammas</l>
               <l n="3.575">Colliget omne hominum genus aethereique decorem</l>
               <l n="3.576">Luminis aurora velut a nascente, sepultus</l>
               <l n="3.577">Hauriet atque etiam vivens in prole maligna</l>
               <l n="3.578">Attrahet Adamus: toto radiabit in orbe</l>
               <l n="3.579">Lux tua, caelestes vincet tua gratia stellas.</l>
               <l n="3.580">Messiae praeclara parens, te matre resurget</l>
               <l n="3.581">Iudaeae prostratus honor, manabit in omnes</l>
               <l n="3.582">Admiranda tui ventris quoque gloria gentes.”</l>
            </div>
            <div type="poesis-caput">
               <head>26.</head>
               <l n="3.583"> Dixerat haec; materna suae iamque oscula proli</l>
               <l n="3.584">Concessura parens, revocasse paventia fertur</l>
               <l n="3.585">Ora: moram cupidis fecit reverentia labris</l>
               <l n="3.586">Conditioque ortae plusquam terrena puellae.</l>
               <l n="3.587">Attamen augusti postquam retinacula vultus</l>
               <l n="3.588">Maternus superasset amor, natae oscula fixit</l>
               <l n="3.589">Et fronti incumbens teneris affectibus Anna</l>
               <l n="3.590">Indulsit; lacrymisque pios signasset amores</l>
               <l n="3.591">Ni matrem plorare suam spectata negasset</l>
               <l n="3.592">Maiestas Natae residensque in fronte serenum.</l>
            </div>
            <div type="poesis-caput">
               <head>27.</head>
               <l n="3.593"> Et Ioachimus genitor suavissima natae</l>
               <l n="3.594">Oscula laetitiam cordis dictura paterni</l>
               <l n="3.595">Impressurus, ait: “Dulcis mihi, nata, voluptas,</l>
               <l n="3.596">Promissum caeleste, meis o reddita votis</l>
               <l n="3.597">Progenies! maiore meum quam quiverat esse</l>
               <l n="3.598">Consilio votum, venisti aurora salutis,</l>
               <l n="3.599">Gloria Iessiacae stirpis, clarissima Iudae</l>
               <l n="3.600">Venisti lampas, venturi prodroma solis, </l>
               <l n="3.601">Prout mihi sidereus de te praedixerat Ales.</l>
               <l n="3.602">O precibus potiora meis data gaudia, maior</l>
               <l n="3.603">Omnibus o votis soboles! Si simplice vultu,</l>
               <l n="3.604">Prostratusque solo potui deposcere Numen</l>
               <l n="3.605">Ut probrum auferret thalami sterilique negatam</l>
               <l n="3.606">Connubio ut prolem rerum concederet author,</l>
               <l n="3.607">Ne legis me poena premat, quam pulsus ab aris</l>
               <l n="3.608">Sustinui tristisque pio mea munera Mystae</l>
               <l n="3.609">Damnata aspexi. Quae me nunc gloria tantae</l>
               <l n="3.610">Prolis habet? Vicit Numen mea vota, nec unquam</l>
               <l n="3.611">Tale meis germen scivissem poscere taedis.”</l>
               <l n="3.612">Haec fatus vultuque sequens oculisque puellam</l>
               <l n="3.613">Suave arridentem maternis reddidit ulnis.</l>
               <l n="3.614">Saepe tamen genitor sobolem dum visit, amabat</l>
               <l n="3.615">Dulcibus alloquiis suaves producere natae</l>
               <l n="3.616">Amplexus, animaeque sacrum libare calorem:</l>
               <l n="3.617">Quasque hominum fetu Virgo formosior omni,</l>
               <l n="3.618">Donorum pandebat opes, Charitumque fluentes</l>
               <l n="3.619">Pectoribus gazas, teneris quos fusa labellis</l>
               <l n="3.620">Gratia thesauros pleni dabat impete cordis,</l>
               <l n="3.621">Observat tacitus pater expertusque sciebat</l>
               <l n="3.622">Has animi multo spectari faenore dotes.</l>
            </div>
            <div type="poesis-caput">
               <head>28.</head>
               <l n="3.623"> Fortunata domus, cui contigit unicus iste</l>
               <l n="3.624">Connubii fructus, qualem non protulit unquam</l>
               <l n="3.625">Ulla thorum complexa fides, nec proferet ulla</l>
               <l n="3.626">Par thalami fortuna decus: manet unius Annae,</l>
               <l n="3.627">Et Ioachimi steriles haec gloria taedas.</l>
               <l n="3.628">Infecundus Hymen, lectum turpare iugalem</l>
               <l n="3.629">Ausus, ubi erubuit taedas laesisse maritas,</l>
               <l n="3.630">Damna repensurus probri, caelestibus auctus</l>
               <l n="3.631">Effecit donis, thalamo ut prodiret ab illo</l>
               <l n="3.632">Fecundorum omnis flos maiestasque parentum.</l>
            </div>
            <div type="poesis-caput">
               <head>29.</head>
               <l n="3.633"> Viderat octavum tenuis iam pupula solem,</l>
               <l n="3.634">Cum legis veteris ritus sollemne monerent</l>
               <l n="3.635">Nominis auspicium fieri; quo munere fungi</l>
               <l n="3.636">Consuevit levita sacer cognataque matrum</l>
               <l n="3.637">Ambitio dubiis numerabat nomina votis.</l>
               <l n="3.638">Lux erat, haec autem medium quae dividit aequo</l>
               <l n="3.639">Lumine Septembrem, caeleste datura puellae</l>
               <l n="3.640">Iessiacae, atro formidatum nomen Averno.</l>
               <l n="3.641">Convenere nurus, partu languentis euntes</l>
               <l n="3.642">Matris ad obsequium. Quos et spectabilis inter</l>
               <l n="3.643">Adfuit Ismerie nurus, indefessa sororis</l>
               <l n="3.644">Ad nutus matrona, fuit cui filia vatis</l>
               <l n="3.645">Zachariae sterilis coniux, quae postea summum</l>
               <l n="3.646">Elisabeth peperit genetrix praeclara prophetam. </l>
               <l n="3.647">Montibus e Iudae, Galilaeam Hebrone petentes</l>
               <l n="3.648">Felicem subiere domum, quo didita tanti</l>
               <l n="3.649">Fama puerperii pietasque agnata vocabat. </l>
               <l n="3.650">Quaesitum genitae nomen fuit: inclita sexus</l>
               <l n="3.651">Nomina feminei explorant, quëis maior inesset</l>
               <l n="3.652">Stirpis ab Hebraeae generosa Heroide virtus.</l>
               <l n="3.653">Sara aliis, aliisque placet Susanna, placebat</l>
               <l n="3.654">Ast aliis Esther, aliae voluere Rebeccam,</l>
               <l n="3.655">Rachelemque aliae. Materna voce volebant</l>
               <l n="3.656">Annam aliae dici; sed postquam certa Tonantis</l>
               <l n="3.657">Imperia audissent genitor materque, beati</l>
               <l n="3.658">Flaminis edocti monito, nomenque puellae</l>
               <l n="3.659">Caelesti accepto Mariam sermone referrent.</l>
               <l n="3.660">Nominis haec subito dubios vis edita flexit</l>
               <l n="3.661">Cognatorum animos; hilaresque ex aethere lapsum</l>
               <l n="3.662">In Mariae augustum nomen conspirat uterque,</l>
               <l n="3.663">Talia cui sanguis dederat suffragia, sexus.</l>
            </div>
            <div type="poesis-caput">
               <head>30.</head>
               <l n="3.664"> Excelsum nomen! cuius quia sensit honorem</l>
               <l n="3.665">Sanctorum cognata domus, venerabile sanctis</l>
               <l n="3.666">Nomen adoravit. Sed, formidabile Diti,</l>
               <l n="3.667">Terruit infernas acies, Mariamque superbi</l>
               <l n="3.668">Vastatricem Erebi, Styx ipso nomine sensit.</l>
               <l n="3.669">Omnipotentis opes summas resplenduit inter</l>
               <l n="3.670">Nominis istius maiestas: eruta postquam</l>
               <l n="3.671">Haec superûm e gazis nostrum descendit in orbem</l>
               <l n="3.672">Gemma, suis totum radiis tremefecit Avernum,</l>
               <l n="3.673">Fida sibi gratis penetrans in pectora flammis.</l>
            </div>
            <div type="poesis-caput">
               <head>31.</head>
               <l n="3.674"> Est specus Empyreo distans immanis Olympo</l>
               <l n="3.675">Quique magis procul esse nequit felicis ab orae,</l>
               <l n="3.676">Convexo quo fervet amor clarusque Tonantis</l>
               <l n="3.677">Intuitus flagrat aeternum satiare beatos</l>
               <l n="3.678">Caelicolas; orbis medium est, ubi squallet hiantis</l>
               <l n="3.679">A primo terrae initio mundique coaeva</l>
               <l n="3.680">Vasta Capedo antri, qualem divina paravit</l>
               <l n="3.681">Ad poenas ignemque animis peccantibus ira.</l>
               <l n="3.682">Una quidem specus, at multis horrenda cavernis,</l>
               <l n="3.683">Quas atrae efformant rupes, nexuque coercet</l>
               <l n="3.684">Triste minax ex lege silex; ubi flumine pleno</l>
               <l n="3.685">Ignis inextincti vomit immortalia tellus </l>
               <l n="3.686">Sulphura, Tartareum flammis stagnantia centrum.</l>
               <l n="3.687">Hic divinae ingens, nigrique adamantis opertus</l>
               <l n="3.688">Fornice Iustitiae carcer, clausurus abysso</l>
               <l n="3.689">Immani, quotquot servatae pectore labis</l>
               <l n="3.690">Inveniat post fata reos. Si dicere tentem</l>
               <l n="3.691">Terrigenum numerum,quos est haustura vorago</l>
               <l n="3.692">Infera, maior erit decies quam mille (doloris</l>
               <l n="3.693">O, barathrum aeterni, et finis nullius abyssus</l>
               <l n="3.694">Horrida!) si vicibus geminentur milia mille.</l>
               <l n="3.695">Hoc primum aethereus poenarum iniectus in antrum</l>
               <l n="3.696">Aligerûm splendor, quos caelo pectoris amens</l>
               <l n="3.697">Elisit tumor, aeterni quëis Numinis alma</l>
               <l n="3.698">Iussa coli regina parens. Hoc dulce proterva</l>
               <l n="3.699">Non passos cervice iugum, parere puellae</l>
               <l n="3.700">Augustae indociles, atrum protrusit in Orcum</l>
               <l n="3.701">Caelestes genios et summa sede repulsos</l>
               <l n="3.702">Non capiente diem sepelivit culpa profundo.</l>
            </div>
            <div type="poesis-caput">
               <head>32.</head>
               <l n="3.703"> Hic alius Stygio locus est confinis Averno</l>
               <l n="3.704">Quem flammae vis nulla premit; quo crimine purae</l>
               <l n="3.705">Concessere animae, cum caesus mysticus esset</l>
               <l n="3.706">Aethereis necdum reserandis postibus Agnus.</l>
               <l n="3.707">Et quia securâ tanti solacia fati</l>
               <l n="3.708">Spectabant ventura fide, mittendus Olympo</l>
               <l n="3.709">Pro culpa aeternus fieret cum victima Mystes,</l>
               <l n="3.710">Continua inter Messiae suspiria, longas</l>
               <l n="3.711">Exilii lenire moras, non cassa paratae</l>
               <l n="3.712">Spes poterat, secreta licet post tempora, palmae.</l>
               <l n="3.713">Adverso veluti soboles cum regia bello</l>
               <l n="3.714">Capta, minus validum fraterni robore ferri</l>
               <l n="3.715">Victorem sortita suum; data vincula; fratris</l>
               <l n="3.716">Solatur germana fides roburque Gradivi,</l>
               <l n="3.717">Libertasque graves certo reditura catenas</l>
               <l n="3.718">Mitigat et veniens post illa pericula splendor -</l>
               <l n="3.719">Non aliter fuit illa patrum, quos Numinis aequa</l>
               <l n="3.720">Vis tenuit, captiva cohors, his carceris umbris,</l>
               <l n="3.721">Quos Adami terror, multos quoque propria vitae</l>
               <l n="3.722">Improbitas, quamvis lacrymis expuncta ligarat.</l>
               <l n="3.723">Sanguinis eiusdem, culpae potentior omni</l>
               <l n="3.724">Hos fratris spe fovit amor quem robore fortem</l>
               <l n="3.725">Emissura domus fuerat Iessea Leonem.</l>
               <l n="3.726">Proque secutura fraternam in pignus adepti</l>
               <l n="3.727">Libertate fidem, votis promissa petebant</l>
               <l n="3.728">Auxilia et duris robur non segne catenis.</l>
            </div>
            <div type="poesis-caput">
               <head>33.</head>
               <l n="3.729"> Divini Herois postquam de stirpe fuisset</l>
               <l n="3.730">Davidica prognata parens, detenta profundae</l>
               <l n="3.731">Agmina telluris sobolem expectantia Limbo,</l>
               <l n="3.732">Aligero referente novae cunabula matris,</l>
               <l n="3.733">Laeta diu optatae plausere instructa salutis</l>
               <l n="3.734">Initio, Stygias plausu penetrante cavernas.</l>
               <l n="3.735">Cocyti saevus festiva tripudia princeps</l>
               <l n="3.736">Audiit et misso iubet explorare scelesto</l>
               <l n="3.737">Flamine vicinum quo carmine personat antrum.</l>
               <l n="3.738">Iussa Acheronteus subito Plutonia missus</l>
               <l n="3.739">Exequitur daemon, propiorque accedit amicos</l>
               <l n="3.740">Caelitibus patres, quos carceris impare plenos</l>
               <l n="3.741">Laetitia exultare videt, Mariaeque canentes</l>
               <l n="3.742">Reginae nomen, Mariae depromere matris</l>
               <l n="3.743">Messiae titulos Ditis percepit Alastor.</l>
               <l n="3.744">Evolat infelix inde explorator, acerbum</l>
               <l n="3.745">Horrendûmque fremens, numquam placitura superbo</l>
               <l n="3.746">Nomina, quae fari nequit, illaturus Averno.</l>
               <l n="3.747">Cumque Stygem penetrasset atrox, inimica Mariae</l>
               <l n="3.748">Vipera, sic regem affatur: “Generose profundi</l>
               <l n="3.749">Dux Erebi, vidi laetos confinibus Orco</l>
               <l n="3.750">Spelaeis animos, recutitae semina gentis:</l>
               <l n="3.751">Insolitum facit hos ortae gaudere puellae</l>
               <l n="3.752">Natalis comperta dies; sua nomina plenus</l>
               <l n="3.753">Isacidum geminat carcer. Sed dicere nomen</l>
               <l n="3.754">Horreo; reginam dicunt matremque Tonantis,</l>
               <l n="3.755">Quina cui invisum componit littera nomen.”</l>
               <l n="3.756">Id quod erat, subito facilis cognoscere Pluto,</l>
               <l n="3.757">Horridus exarsit princeps tremuitque furentem</l>
               <l n="3.758">Nuntius aspiciens Daemon. Ut stante tremiscunt</l>
               <l n="3.759">Sublimes Aquilone cedri, vel nubibus atris</l>
               <l n="3.760">Exoriente pavent aestivae turbine messes</l>
               <l n="3.761">Formidantque imbres gelidos et fulmina, Ditis</l>
               <l n="3.762">Sic reus expavit genius Plutonius ultra</l>
               <l n="3.763">Ne se livor agat non grati in damna ministri.</l>
               <l n="3.764">Hic ferus umbrarum tali fremit ore Tyrannus:</l>
               <l n="3.765">“Illa ergo nata est mulier, cui subditus orbis</l>
               <l n="3.766">Dicitur observantque suos caelestia nutus</l>
               <l n="3.767">Pectora, quae nostros voluit quoque subdere fasces?</l>
               <l n="3.768">Nam memini cum starem altus sortitus Olympum</l>
               <l n="3.769">Lucifer, illa suis iurata ea lumina sceptris</l>
               <l n="3.770">Necdum nata habuit. Sed me illa meosque sodales,</l>
               <l n="3.771">Indociles servile regi, sua iura sequentes</l>
               <l n="3.772">Non meruit vernas. Quamvis hostile minantem</l>
               <l n="3.773">Sint mea regna ortam semper sensura puellam,</l>
               <l n="3.774">Persequar hanc etiam, nec enim loca segnis Averna</l>
               <l n="3.775">Occupo, nec nostros evadet femina casses.</l>
               <l n="3.776">Quare agite, o comites, superas properate sub auras</l>
               <l n="3.777">Et socias, vacuum quae replent aëra, turmas</l>
               <l n="3.778">Imperiis armate meis, immitis ut ista </l>
               <l n="3.779">Ambitiosarum suprema creaturarum,</l>
               <l n="3.780">Imbellisque animi crudeles femina poenas</l>
               <l n="3.781">Adverso Plutone ferat. Ruat illius alto</l>
               <l n="3.782">Reginae titulo temere insignita potestas.”</l>
            </div>
            <div type="poesis-caput">
               <head>34.</head>
               <l n="3.783"> Nec mora, Tartareus non unus inane satelles </l>
               <l n="3.784">In spatium iunctum terris ascendit et omnes</l>
               <l n="3.785">Convocat in vacua palantes Daemonas aethra.</l>
               <l n="3.786">Altus Idumaeis surgit mons saxeus oris,</l>
               <l n="3.787">Herbarum steriles rupes, prope mortua, flammis</l>
               <l n="3.788">Vindicibus quondam tumulatae stagna Gomorrhae</l>
               <l n="3.789">Hoc saxo Stygiis egressus Alastor ab umbris</l>
               <l n="3.790">Consedit spatiumque suis congressibus aptum</l>
               <l n="3.791">Invenisse ratus, terris huc evocat omnes</l>
               <l n="3.792">Errantes genios, quibus ad rea gaudia caecos</l>
               <l n="3.793">Ducere terrigenas, non unam suggerit artem</l>
               <l n="3.794">Vafrities, nostris non desidiosa ruinis.</l>
               <l n="3.795">Delectis autem pullato squalida vultu</l>
               <l n="3.796">Consedit styx tota locis, ubi mortua vivam</l>
               <l n="3.797">Spectari poterat Thetis exhalare mephitim.</l>
               <l n="3.798">Quod divina reas pessum dedit ignibus urbes</l>
               <l n="3.799">Ultio, laeta hominum Ditis vesania poenis</l>
               <l n="3.800">Gaudet et emisso Sodomae fetore putrique</l>
               <l n="3.801">Pentapolitana laetantur Daemones unda.</l>
            </div>
            <div type="poesis-caput">
               <head>35.</head>
               <l n="3.802"> Nox<note place="foot" n="*">802 nox : non</note> erat,
            adversoque suos absconderat ignes</l>
               <l n="3.803">Luna polo; tenebrisque niger vestitus horizon</l>
               <l n="3.804">Ardua Tartareos ad saxa vocare Cyclopes</l>
               <l n="3.805">Incipit: atque dato numerosa per agmina signo,</l>
               <l n="3.806">Conveniunt Erebi Larvae, casumque minantes</l>
               <l n="3.807">Insedere altas rupes; sed maxima circum</l>
               <l n="3.808">Pars vacuum obsesso volitabant aëra saxo.</l>
               <l n="3.809">Quis fando evolvat numerum? Quibus omnibus ipsa</l>
               <l n="3.810">Thetys arenosis minor est Egea lapillis.</l>
               <l n="3.811">Hic montis medium missus Plutone satelles</l>
               <l n="3.812">Occupat et simili fauces sermone fatigat:</l>
               <l n="3.813">“Tartarei fratres, quos provida iussa secutos, </l>
               <l n="3.814">In vacua posuit Dominari Lucifer aura,</l>
               <l n="3.815">Ad nova crudeles animos convertite Ditis</l>
               <l n="3.816">Imperia: Hebraeis infans iacet edita cunis,</l>
               <l n="3.817">Flore ubi nativo sese Galilaea coronat</l>
               <l n="3.818">Nazareth et rubeis cingit caput alta rosetis.</l>
               <l n="3.819">Hanc, meministis enim, nobis habitanda dedisse</l>
               <l n="3.820">Tartara et illustres (turpis victoria!) lauros</l>
               <l n="3.821">Dite relaturam praeformidare necesse est.</l>
               <l n="3.822">Illius siquidem cum vi detractus Olympo</l>
               <l n="3.823">Lucifer, infernas melius ratus ire sub umbras,</l>
               <l n="3.824">Imperiosa suam premeret quam femina frontem,</l>
               <l n="3.825">Nos idem tenuit sensus. Nunc imminet aequae </l>
               <l n="3.826">Tempus vindictae: frangatur tota puellae</l>
               <l n="3.827">Ambitio; nullique suum fas dicere nomen,</l>
               <l n="3.828">Nulli audire licet: quos est habitura clientes,</l>
               <l n="3.829">Hos nostros censete hostes. Insumite vestras,</l>
               <l n="3.830">Hic opus est, animi vires Ditisque supremum</l>
               <l n="3.831">Tota sit invisae spolium fortuna puellae.”</l>
               <l n="3.832">Dixerat haec, Mariaeque omnes in damna rebelles</l>
               <l n="3.833">Coniurant mentes et quas concepit inanes</l>
               <l n="3.834">Quaeque suas fatuis prodit rugitibus iras.</l>
               <l n="3.835">Tanta fuit vero Stygiae violentia vocis,</l>
               <l n="3.836">Ut montis sublime iugum clamoribus Orci</l>
               <l n="3.837">Intremeret grandesque sua compage revulsi</l>
               <l n="3.838">Montis in herbosa starent radice molares.</l>
               <l n="3.839">Postea se cunctis iterum diffundere terris</l>
               <l n="3.840">Solliciti, quivis notas festinat in oras</l>
               <l n="3.841">Spiritus, Hebraeae minitans bella aspera Natae.</l>
            </div>
            <div type="poesis-caput">
               <head>36.</head>
               <l n="3.842"> Ante tamen sedes peteret quam quisque relictas,</l>
               <l n="3.843">Pentapolitano surrexerat horrida stagno</l>
               <l n="3.844">Tempestas, piceis Daemon quam moverat undis</l>
               <l n="3.845">Non vivae turbator aquae; sed reddita vitae</l>
               <l n="3.846">Censeri potuit, decimis cum visa procellis</l>
               <l n="3.847">Surgere et aethereos incessere fluctibus orbes</l>
               <l n="3.848">Et damnata graves replerent litora spummae,</l>
               <l n="3.849">Nigrae omnes. Neque enim puros habet ista liquores</l>
               <l n="3.850">Thetys, Avernali velut pice turbidus humor.</l>
               <l n="3.851">Gurgite turbato, fuerat quoque nubibus atris</l>
               <l n="3.852">Par facies fetorque halans non aequoris ipsa</l>
               <l n="3.853">Tempestate minor, sed quem tolerare volucres</l>
               <l n="3.854">Non possent animae; Stygiam sufferre mephitim</l>
               <l n="3.855">Sueta phalanx taetrum laeta admittebat odorem.</l>
               <l n="3.856">Edidit infestus maris hoc discrimine Daemon</l>
               <l n="3.857">Asphaltite suae specimen virtutis in unda;</l>
               <l n="3.858">Quo posito umbrosum rediens lux dispulit agmen.</l>
            </div>
            <div type="poesis-caput">
               <head>37.</head>
               <l n="3.859"> Interea superûm Mariam venerata potestas</l>
               <l n="3.860">Reginae dignos natae praebebat honores,</l>
               <l n="3.861">Obsequiis certare humilis: iam grandibus illam</l>
               <l n="3.862">Pollentem Charitum donis, quëis copia gazae</l>
               <l n="3.863">Angelicae minor est, uno hanc caeleste calebat</l>
               <l n="3.864">Flamen adorare inferiorem numine natam.</l>
               <l n="3.865">Iamque impensa sibi prudens cognoscere cultus</l>
               <l n="3.866">Officia, Aligerûm laudes referebat in unum</l>
               <l n="3.867">Muneris authorem, quem solum respicit omnis</l>
               <l n="3.868">Gratia, respiciunt proprios ut flumina fontes.</l>
               <l n="3.869">Cui aetas infantis erat, sed nubila mentis</l>
               <l n="3.870">Non erat infantis ratio: prius ista refulsit</l>
               <l n="3.871">In gnata quam nata foret, cui semper in actu</l>
               <l n="3.872">Mens proprio sacros ructabat Numinis ignes.</l>
               <l n="3.873">Ipsa etiam visa divini cominus oris</l>
               <l n="3.874">Maiestate, beatificum ceu praepete nectar</l>
               <l n="3.875">De torrente bibit: superis par mentibus illi</l>
               <l n="3.876">Concessa est felix animum satiare voluptas.</l>
            </div>
            <div type="poesis-caput">
               <head>38.</head>
               <l n="3.877"> Lex erat Hebraeis iussu sancita Tonantis:</l>
               <l n="3.878">Materno egrediens utero si filia lucem</l>
               <l n="3.879">Aspiciat, bis dena super sex dena dierum </l>
               <l n="3.880">Intervalla sacro non pura puerpera templo</l>
               <l n="3.881">Abstineat, donec partum comitante fluoris</l>
               <l n="3.882">Sanguinei labe, exacto lustrata duarum</l>
               <l n="3.883">Lunarum spatio, ad primum matrona nitorem, </l>
               <l n="3.884">Connubii fructum templo illatura rediret.</l>
               <l n="3.885">Anna Deo positas observantissima leges</l>
               <l n="3.886">Implere, augusta totidem Salomonis in aede</l>
               <l n="3.887">Solibus esse nefas dixit non pura videri</l>
               <l n="3.888">Legis et exempli rea, dum mirabile natae,</l>
               <l n="3.889">Processisse utero vidisset septima germen</l>
               <l n="3.890">Hebdomas, et sacri placitum legale probaret</l>
               <l n="3.891">Accessum templi; cum iam purgata fluenti</l>
               <l n="3.892">Sanguine languorem partus natura tulisset.</l>
               <l n="3.893">Expletis igitur pro more, puerpera, binis</l>
               <l n="3.894">Mensibus, anniculum sacris altaribus agnum</l>
               <l n="3.895">Oblatura parat; qualem sibi opima mariti</l>
               <l n="3.896">Pascua de tenero grege transmisere bidentem,</l>
               <l n="3.897">Candida cui pellis sed numquam tonsa; nitenti</l>
               <l n="3.898">Vellere et ignarum maculae pecus ibat ad aras,</l>
               <l n="3.899">Prolificam gaudens comitari saltibus Annam.</l>
               <l n="3.900">Attigit ut templo postes, natam Anna recepit,</l>
               <l n="3.901">Et manibus iucunda tulit; nam limine cedens</l>
               <l n="3.902">Illa maritali famulam sibi iunxerat Ormam,</l>
               <l n="3.903">Maturamque viri forma et virtute placentem</l>
               <l n="3.904">Eurionem, quae Rubeni promissa marito, </l>
               <l n="3.905">Iam pactis vicina thoris et robore constans,</l>
               <l n="3.906">Gestandae tenerae laudem est sortita puellae.</l>
               <l n="3.907">Proxima Delubro praedulci hanc pondere laeta</l>
               <l n="3.908">Exonerat genetrix, cum qua prima occupat aedis</l>
               <l n="3.909">Atria, fecundo noviter queis ventre solutae, </l>
               <l n="3.910">Altera missuros templi in penetralia mystas</l>
               <l n="3.911">Expectare nurus lymphis lustranda solebat.</l>
            </div>
            <div type="poesis-caput">
               <head>39.</head>
               <l n="3.912"> Fons erat antiquo quem mysta Aronius usu</l>
               <l n="3.913">Sacratum exhibuit nuptis, verbisque piatum</l>
               <l n="3.914">Et cinere (in tenues hunc lege redacta favillas</l>
               <l n="3.915">Russa iuvenca dabat). Purae, quëis contigit isto</l>
               <l n="3.916">Lustrari, securae ibant ad munda maritae</l>
               <l n="3.917">Atria, iucundis quibus inde videre licebat</l>
               <l n="3.918">Ad pia donatos transire holocausta bidentes.</l>
               <l n="3.919">Ritibus Anna istis imos ingressa penates,</l>
               <l n="3.920">Laeta quidem reliquas templi quod quiverit inter</l>
               <l n="3.921">Apparere nurus mater fecunda, sed ipso</l>
               <l n="3.922">Fetu laeta magis, nequiit qualem hactenus ulla</l>
               <l n="3.923">Templo offerre nurus. Cupit inde rapacibus agnum</l>
               <l n="3.924">Cernere consumi flammis: fuit hostia caesae </l>
               <l n="3.925">Consumptaeque igni pecudis legale statutum</l>
               <l n="3.926">Munditiae pretium, sobolisque vicaria merces.</l>
               <l n="3.927">Anna sed oblatam sacris dum cedere flammis</l>
               <l n="3.928">Spectat ovem, prius igne suo quam staret ad aram</l>
               <l n="3.929">Levites, ferretque faces, conspexit ab alto </l>
               <l n="3.930">Aethere, splendidius soleat quam ferre sacerdos,</l>
               <l n="3.931">Purum delabi lumen, radiisque paratum</l>
               <l n="3.932">Inflammare pecus, cuius subtile micanti</l>
               <l n="3.933">Luminis aetherei vellus resplenduit auro. </l>
               <l n="3.934">Agni avidum istius caelum, quem laeta ferebat</l>
               <l n="3.935">Anna sui partus pro munere, noluit ignes</l>
               <l n="3.936">Expectare alios, propriis sed vellus adussit </l>
               <l n="3.937">Innocuum flammis, oblatae prolis odorem</l>
               <l n="3.938">Mirificum, caeso quod suspirabat ab agno. </l>
               <l n="3.939">Attonitae par Anna, novae facis atque bidentis</l>
               <l n="3.940">Haesit in aspectu, mirata sequentia Natam </l>
               <l n="3.941">Prodigia, excelsae cuius famulantia moli</l>
               <l n="3.942">Sidera Reginae gratari talibus ardent</l>
               <l n="3.943">Obsequiis, Dominaeque suos profitentur amores.</l>
            </div>
            <div type="poesis-caput">
               <head>40.</head>
               <l n="3.944"> At spectanti Annae celso de sidere lapsae </l>
               <l n="3.945">Portentum flammae, Simeon occurrit, honoris</l>
               <l n="3.946">Iam senii rugis, morum aetatisque verendus</l>
               <l n="3.947">Canitie Simeon: Mystes tribus iste peractis</l>
               <l n="3.948">Postea qui natam lustris haec ipsa prementem</l>
               <l n="3.949">Atria templi aris admisit et expectatum</l>
               <l n="3.950">Iam tremulis senio palmis accepit Iesum. </l>
               <l n="3.951">Mox illi, ut vidit sobolem, mens lumine docta </l>
               <l n="3.952">Aethereo Christum pariturae Virginis ora</l>
               <l n="3.953">Agnoscit Mariamque silens Dominamque salutat.</l>
               <l n="3.954">Postquam autem permissa Annae interiora fuissent </l>
               <l n="3.955">Atria, concessit stimulis caelestibus actus</l>
               <l n="3.956">In penitas templi sedes, ubi poplite curvus</l>
               <l n="3.957">Luminibusque madens tali prece Numen adorat:</l>
               <l n="3.958">“Quas tibi, siderei clemens Regnator Olympi, </l>
               <l n="3.959">Nunc referam grates, tantum qualive reponam</l>
               <l n="3.960">Obsequio donum, mihi quod, quantumlibet imum </l>
               <l n="3.961">Non citra votum, citra tamen omne meorum </l>
               <l n="3.962">Pondus et intuitum meritorum, nosse dedisti</l>
               <l n="3.963">Atque haurire oculis iam caligantibus almam </l>
               <l n="3.964">Electamque tuae sobolis pro matre puellam?</l>
               <l n="3.965">Nunc laetus<note place="foot" n="*">965 laetus : laetns</note>
            moriar: patribus tellure retentis</l>
               <l n="3.966">Adveniam gratus monitis cum talibus hospes.</l>
               <l n="3.967">Et quamvis (alios petit haec fortuna tribules)</l>
               <l n="3.968">Iam senii provecta mei caligo beatum</l>
               <l n="3.969">Non audet sperare diem, quo limine templi,</l>
               <l n="3.970">Haec suspirato suprema puerpera fato,</l>
               <l n="3.971">Messiam infantem sistat; satis illa beavit</l>
               <l n="3.972">Me genetrix vel visa semel: procul esse micantis</l>
               <l n="3.973">Nec solis cognosco faces, ubi conspicor ortae</l>
               <l n="3.974">Aurorae roseos orbi splendescere vultus.</l>
               <l n="3.975">Quando autem fiet, tantum ut clarissima mater </l>
               <l n="3.976">Excipiat fetum? Sitne hanc iuvenilibus annis</l>
               <l n="3.977">Emissura facem, senio vel proxima, matri</l>
               <l n="3.978">Non impar Annae, maiore datura senilem</l>
               <l n="3.979">Prodigio fructum? Scrutari impervia mentis</l>
               <l n="3.980">Nolo audax decreta tuae, sed mortuus inter</l>
               <l n="3.981">Isacidas, maestae positus telluris in umbra</l>
               <l n="3.982">Expectabo diem, placiti tibi venerit aevi</l>
               <l n="3.983">Dum tempus, quod iusta tui sententia fixit</l>
               <l n="3.984">Consilii, appositum reparandi tempus Adami.” </l>
            </div>
            <div type="poesis-caput">
               <head>41.</head>
               <l n="3.985"> Haec fatus Simeon videt alti a culmine tecti,</l>
               <l n="3.986">Memnonias qua parte faces Phaëtontia templo</l>
               <l n="3.987">Flamma infert, rutilis celerem descendere pennis</l>
               <l n="3.988">Aligerum. Expavit Simeon turbatus ephebi</l>
               <l n="3.989">Caelesti vultu; sed quem prior Angelus istis</l>
               <l n="3.990">Solatur numeris: “Salve, grandaeve sacerdos!</l>
               <l n="3.991">Quod Messiae almam te conspexisse parentem</l>
               <l n="3.992">Laeteris, Simeon, gratus fuit iste Tonanti</l>
               <l n="3.993">Laetitiae calor; at monitis maioribus imos</l>
               <l n="3.994">Pande sinus, nam spe potiora annuntio missus </l>
               <l n="3.995">Prodigia, emensus caeli convexa minister.</l>
               <l n="3.996">Aetatis rugosa tuae licet area frontis</l>
               <l n="3.997">Non sinat hunc sperare diem, quo visa cupitum</l>
               <l n="3.998">Messiam pariet Virgo, tamen ecce Tonantis</l>
               <l n="3.999">Te moneo imperio, Simeon: tua funera partu</l>
               <l n="3.1000">Posteriora isto, Iudae te cernere Regem,</l>
               <l n="3.1001">Et manibus gestare dabunt: tua bracchia tanti</l>
               <l n="3.1002">Susceptura iubar solis suprema monebunt</l>
               <l n="3.1003">Fata tuae extremum iaculum torquere senectae.</l>
               <l n="3.1004">Hac face funerei tibi praelucente sepulchri</l>
               <l n="3.1005">Laetior intrabis tenebras, et tristia patrum</l>
               <l n="3.1006">Agmina, captivi Nato iam vindice Iudae,</l>
               <l n="3.1007">Te referente dabit laeto resonare canore</l>
               <l n="3.1008">Nacta manus oculosque fides.” Hic ore silenti</l>
               <l n="3.1009">Attonitusque haesit mystes, celsusque stupentem</l>
               <l n="3.1010">Aliger extento volitans per inane reliquit</l>
               <l n="3.1011">Pennarum obsequio, stellis immixtus Olympi. </l>
            </div>
            <div type="poesis-caput">
               <head>42.</head>
               <l n="3.1012"> At Simeon superi librans effata ministri,</l>
               <l n="3.1013">E somno velut evigilans pia lumina caelo</l>
               <l n="3.1014">Figit et erectis grates ad sidera palmis</l>
               <l n="3.1015">Multiplicat, vitae affatus sic voce datorem:</l>
               <l n="3.1016">“Quanta, o terrigenûm Rector, metuenda coëgit</l>
               <l n="3.1017">Te pietas, spem dona tui superantia mystae</l>
               <l n="3.1018">Tam larga praebere manu! Iam signifer orbis</l>
               <l n="3.1019">Circulus aetherei visus mihi lampade Phoebi </l>
               <l n="3.1020">Lustra super ter quina peti. Confine sepulchro </l>
               <l n="3.1021">Vix poterat multos senium promittere soles.</l>
               <l n="3.1022">Me primûm illatae templo quod sera puellae</l>
               <l n="3.1023">Promissum Isacidis manibus contingere germen</l>
               <l n="3.1024">Fata sinent oculosque peplum fatale seniles</l>
               <l n="3.1025">Aeterna neque nocte teget, nunc impote fandi</l>
               <l n="3.1026">Ni videam ex nata Hebraeum prodisse gigantem,</l>
               <l n="3.1027">Aligero testante tuli. Quid nostra moretur</l>
               <l n="3.1028">Credulitas faciles praestare loquentibus aures</l>
               <l n="3.1029">Aligeris, quos veracis non arguit oris</l>
               <l n="3.1030">Candor et aspecti non fallit regula veri?</l>
               <l n="3.1031">Nec mea luminibus iam deficientibus aetas</l>
               <l n="3.1032">Hanc damnat provecta fidem: mea luminis impos</l>
               <l n="3.1033">Si fuerit pupilla, Dei promissa videbo.</l>
               <l n="3.1034">Mors non fera prius, non me prius opprimet horror</l>
               <l n="3.1035">Funeris, Isacio videam quam sanguine cretum</l>
               <l n="3.1036">Lumen, Ephrataeus quo primum arsurus horizon,</l>
               <l n="3.1037">Adversa Hebraeis tanget quoque totius orbis</l>
               <l n="3.1038">Climata caelesti, non circumcisa, sereno.</l>
               <l n="3.1039">Quas tibi summe hominum Sator et tutella pusillus </l>
               <l n="3.1040">Debitor exolvam grates, quae munera tanto</l>
               <l n="3.1041">Congrua fautori referam, promissa quod orbis</l>
               <l n="3.1042">Laetitia in nostras ventura sit obvia palmas?”</l>
            </div>
            <div type="poesis-caput">
               <head>43.</head>
               <l n="3.1043"> Dixerat haec, surgensque hilaris communia templi</l>
               <l n="3.1044">Atria perlustrat tacitus, si forte morantis</l>
               <l n="3.1045">Posset adhuc Annae sobolem solisque propinqui</l>
               <l n="3.1046">Auroram libare oculis. Post acta soluti</l>
               <l n="3.1047">Vota puerperii Mystes sed repperit Annam</l>
               <l n="3.1048">Abscessisse dolens; at quam spectare puellam</l>
               <l n="3.1049">Praesentem nequiit Simeon, caelestibus illam</l>
               <l n="3.1050">Auspiciis, votisque replet, quae sola stupendo</l>
               <l n="3.1051">Germine cunctarum vincet praeconia matrum.</l>
            </div>
            <div type="poesis-caput">
               <head>44.</head>
               <l n="3.1052"> Interea pius Antistes, cum terna quotannis</l>
               <l n="3.1053">Iudaeae populos festiva frequentia templo</l>
               <l n="3.1054">Sisteret, ut sanctos Mariae advenisse parentes</l>
               <l n="3.1055">Novit, avitorum tunc tecta subire penatum</l>
               <l n="3.1056">Urbe sacra solitos, accedere gratus eosdem</l>
               <l n="3.1057">Gaudebat, placido semper sermone requirens</l>
               <l n="3.1058">Multa super Nata, Natae super indole multa.</l>
               <l n="3.1059">Divinumque aperit, memoratque parentibus ille </l>
               <l n="3.1060">Virginis istius partum, quem caelite viso</l>
               <l n="3.1061">Edidicit; paribus visis, sincera parentum</l>
               <l n="3.1062">Quae meruit pietas, non ignorare docetur</l>
               <l n="3.1063">Plenius, ac tantae sobolis componit honores.</l>
               <l n="3.1064">Aeternumque suos subiturum numen ocellos<note place="foot" n="*">1064
                ocellos : ocellas</note>
               </l>
               <l n="3.1065">Aligero monitore refert, licet hosce senectus</l>
               <l n="3.1066">Grandaeva et languens numquam promitteret annos.</l>
               <l n="3.1067">Anna reponebat: “Satis est quod spondeat istam</l>
               <l n="3.1068">Fortunam Deus, humani cui subdita cursus</l>
               <l n="3.1069">Illius immoto volvuntur tempora fato.</l>
               <l n="3.1070">Frustra reluctatur senium, cui caelica vitae</l>
               <l n="3.1071">Vena remansuri parat adiumenta vigoris.</l>
               <l n="3.1072">O, dilecte Deo mystes, o sorte beatus</l>
               <l n="3.1073">Hac Simeon, tantum caelo terrisque cupitum</l>
               <l n="3.1074">Spectature iubar! Numquam se tale videndum,</l>
               <l n="3.1075">Gestandumque dabit Charitum sine faenore lumen.”</l>
               <l n="3.1076">Subiecit Mystes: “Spero, hinc ego grande propinqui</l>
               <l n="3.1077">Solamen referam fati: spem lucis ituro </l>
               <l n="3.1078">In tenebras fax ista dabit laetusque receptis</l>
               <l n="3.1079">Immoriar flammis, tumulo non maesta daturus</l>
               <l n="3.1080">Lumina, ferales frontis decorantia vittas.</l>
               <l n="3.1081">Te tamen, Anna, rogo cum se festiva reducet</l>
               <l n="3.1082">Ad templum pietas, divinae lumina Natae</l>
               <l n="3.1083">Fac tecum allatae videam, faciasque beato</l>
               <l n="3.1084">Ore frui, foveamque labris caelestibus imas</l>
               <l n="3.1085">Venturi partus, urunt quae viscera, flammas.”</l>
               <l n="3.1086">Anna recensitis mystae mitissima votis</l>
               <l n="3.1087">Annuit, et Natae vultus offerre caduco</l>
               <l n="3.1088">Crebra seni, maiora simul solacia mater</l>
               <l n="3.1089">Inde parensque pius mystâ gaudente legebant.</l>
               <l n="3.1090">Expletis templo votis petit Anna maritam </l>
               <l n="3.1091">Nazareth et tectis non lenta iugalibus infert</l>
               <l n="3.1092">Prolis delicium: crescentem sedula natam</l>
               <l n="3.1093">Observat, primaeque expendit semina flammae.</l>
            </div>
            <div type="poesis-caput">
               <head>45.</head>
               <l n="3.1094"> Corpore surgenti semper quoque gratia maior</l>
               <l n="3.1095">Accessit Mariae, numquam cui illa pusillis</l>
               <l n="3.1096">In membris pusilla fuit: non exigit ingens</l>
               <l n="3.1097">Corporis extensi spatium ingens gratia; quaevis</l>
               <l n="3.1098">Non magna humani capiunt hoc pectora donum.</l>
               <l n="3.1099">Caelestis Charitum dux est prudentia, qualis</l>
               <l n="3.1100">Summa fuit parvae quoque Virginis, externorum</l>
               <l n="3.1101">Cui stat cura operum, dum non violabile rectam</l>
               <l n="3.1102">Cuiuscumque sciens facti complebat amussim.</l>
               <l n="3.1103">Omnis in ipsius, motus ignara decori, </l>
               <l n="3.1104">Abfuit incessu levitas; nec prodiga linguae</l>
               <l n="3.1105">Libertas teneram poterat damnare puellam,</l>
               <l n="3.1106">Sollicitam purae celebrando aptare Tonanti</l>
               <l n="3.1107">Officium vocis: procul est ut dissona menti</l>
               <l n="3.1108">Aethereae fuerit fandi concessa potestas.</l>
               <l n="3.1109">Illa etiam sanctam gnava observare parentem,</l>
               <l n="3.1110">Caelesti licet illa prius maiora tulisset </l>
               <l n="3.1111">Docta magisterio vitae praecepta, loquentem</l>
               <l n="3.1112">Demissa audivit, sapiens celare repostum</l>
               <l n="3.1113">Materno maius radians in pectore lumen.</l>
               <l n="3.1114">Delicium matris, cuius cognoscere nutus</l>
               <l n="3.1115">Perfecisse fuit; comitum suavissima, sollers</l>
               <l n="3.1116">Maternum stipare latus vitaeque fidelem</l>
               <l n="3.1117">Virtutisque piam matrem observare magistram</l>
               <l n="3.1118">Non deses. Cuius morum excellentia dulcem</l>
               <l n="3.1119">Formabat, veluti speculi lux reddita, natam.</l>
               <l n="3.1120">Haec linguae proferre sonos, haec edere mentis</l>
               <l n="3.1121">Sensa suae grato verborum melle solebat </l>
               <l n="3.1122">Matre docente: Deumque infans ubi dicere quivit</l>
               <l n="3.1123">Nesciret ceu plura loqui, sistebat in isto</l>
               <l n="3.1124">Os animumque sono, collectaeque impete mentis,</l>
               <l n="3.1125">Nominis istius vi languida suspirabat.</l>
               <l n="3.1126">Scire Deum contenta, velut iam discere nollet</l>
               <l n="3.1127">Plura, Deum proferre, Deumque audire calebat.</l>
               <l n="3.1128">Iamque aliud visa est quoque fastidire loquentes,</l>
               <l n="3.1129">Atque aliud praeter solum spectata Tonantem,</l>
               <l n="3.1130">Fastidire loqui: reliquis iam ora negasset</l>
               <l n="3.1131">Informare sonis, nisi cognovisset id ipsum</l>
               <l n="3.1132">Velle Deum, se scire aliis quoque vocibus uti.</l>
               <l n="3.1133">Attamen huic semper, cuius sibi mystica sacri</l>
               <l n="3.1134">Nota fuit virtus et significantia verbi,</l>
               <l n="3.1135">Pectoris ingenti prolata aenigmata flamma</l>
               <l n="3.1136">Virgineos rapuere animos: auditus “Adonai”,</l>
               <l n="3.1137">Magno etiam auditum cordis Tetragramaton aestu:</l>
               <l n="3.1138">Messias quam gratus erat! rata suavius aure</l>
               <l n="3.1139">Nullum illo resonare melos: si protulit ore</l>
               <l n="3.1140">Messiam, nullum Virgo mel dulcius isto</l>
               <l n="3.1141">Nomine iurasset: si corde revolvit eundem,</l>
               <l n="3.1142">Caelica commotas penetrabant iubila fibras. </l>
            </div>
         </div>
         <div type="poesis-liber" met="hexameter" n="4">
            <head>IESSEIDOS LIBER IV.</head>
            <div type="poesis-caput">
               <head>1.</head>
               <l n="4.1"> Septimus autumni mensis quadruplice Libram</l>
               <l n="4.2">Aequidio paribus noctes aequare diesque</l>
               <l n="4.3">Viderat horarum spatiis, cum caelicus Annae</l>
               <l n="4.4">Initium quarti partus contingeret anni. </l>
               <l n="4.5">Anna memor voti, quo vir, quo obstricta Tonanti</l>
               <l n="4.6">Ipsa fuit, sterilem quando lugebat uterque</l>
               <l n="4.7">Improlemque uterum peterentque extinguere ventris</l>
               <l n="4.8">Opprobrium: dum modo propitio si Numine prolem</l>
               <l n="4.9">Susciperent, mystis illam sacrisque dicandam</l>
               <l n="4.10">Obsequio templi se per promissa ligarant. </l>
               <l n="4.11">Tunc, cui iam quartam gravidus detraxerat uvam</l>
               <l n="4.12">Vitibus autumnus, Virgo matura monebat</l>
               <l n="4.13">Tempus adesse quidem maternis utile votis;</l>
               <l n="4.14">Sed non maternis tempus satis utile flammis.</l>
               <l n="4.15">A se dulce sui pinguis divellere ventris</l>
               <l n="4.16">Non potuit dulce esse Annae; dicebat obortis</l>
               <l n="4.17">Sic lacrymis saepe illa: “Tuae, suavissima proles, </l>
               <l n="4.18">Matris amor, quo mente feram, quo lumine cernam,</l>
               <l n="4.19">Avulsos ad<note place="foot" n="*">19 ad : ab</note> vota tuos quo
            pectore vultus</l>
               <l n="4.20">Orba animae tolerabo parens? Si munere votum</l>
               <l n="4.21">Hac alio redimi posset, dabo quidquid in agris</l>
               <l n="4.22">Fert laeti fecunda Ceres, dabo cuncta bidentum</l>
               <l n="4.23">Vellera et agnorum distentas ubera matres</l>
               <l n="4.24">Laeta addam et multo redimam te, filia, censu.</l>
               <l n="4.25">Novi equidem quod nostra sinat lex pignora siclis</l>
               <l n="4.26">Non multis redimi; pro te sed pauca referre</l>
               <l n="4.27">Aera, minusque Deo placitura numismata, carpit</l>
               <l n="4.28">Religio. Sit lege mihi supplere minori</l>
               <l n="4.29">Fas pretio votum; summo sed debita Patri </l>
               <l n="4.30">Hoc pietas fas esse negat. Te, filia, templo</l>
               <l n="4.31">Debeo: templum olim Domini, materque futura</l>
               <l n="4.32">Aptius in templo, Domini formabere templum.</l>
               <l n="4.33">Plura nec imprudens memoro: iam debita templo</l>
               <l n="4.34">Est Natae persona meae. Clarissima lampas</l>
               <l n="4.35">Divinis<note place="foot" n="*">35 divinis : dvinis</note>
            resplende aris, praeitura micantes</l>
               <l n="4.36">Quos fulgere sacris cernes penetralibus ignes.</l>
               <l n="4.37">Iam promissa Deo est soboles; affectibus illa</l>
               <l n="4.38">Est numquam cessura meis, matremque Tonanti</l>
               <l n="4.39">Non praeferre placet, privataque gaudia Natae</l>
               <l n="4.40">Et Natam, voti rea non infida, litabo.”</l>
            </div>
            <div type="poesis-caput">
               <head>2.</head>
               <l n="4.41"> Postea vero animum Natae sic Anna probabat:</l>
               <l n="4.42">“Num soboles te cara lares retinere paterni,</l>
               <l n="4.43">Num posset quoque matris amor, ne Numinis almi</l>
               <l n="4.44">Addicta obsequio templi paterere verendis</l>
               <l n="4.45">Te famulam praestare adytis, fanoque dicatis</l>
               <l n="4.46">Virginibus sociata rudes aetate placeret,</l>
               <l n="4.47">Crescentesque sacris numerare penatibus annos?”</l>
               <l n="4.48">“O Domina, o genetrix,” sic illa reponere sueta, </l>
               <l n="4.49">“Quid votis optare meis felicius unquam,</l>
               <l n="4.50">Quid animis versare queam, quid laetius ista</l>
               <l n="4.51">Sorte petam, quam nil adversa matre ligari</l>
               <l n="4.52">Numinis obsequio ut valeam?” Rorantibus Anna</l>
               <l n="4.53">Haec oculis responsa hausit vultuque madente</l>
               <l n="4.54">A lacrymis, tenerae spectabat gaudia Natae.</l>
            </div>
            <div type="poesis-caput">
               <head>3.</head>
               <l n="4.55"> Surgebat celsis Solymaeis turribus olim </l>
               <l n="4.56">Altior una Domus, cuius rudis area, magnae </l>
               <l n="4.57">Urbis erat spatium; moles augusta, stuporis</l>
               <l n="4.58">Prodigium, cuius pretium non solveret omnis</l>
               <l n="4.59">Copia praecipui cumulo congesta metalli</l>
               <l n="4.60">Quod melior pars orbis habet: confluxit in istam</l>
               <l n="4.61">Regnorum si gaza domum, confluxit et omnis</l>
               <l n="4.62">Sedulitas artisque labor: nam Iessias aedi</l>
               <l n="4.63">Maiestas quas prima, Dei pro sede futurae</l>
               <l n="4.64">Immensas congessit opes, haeredis in istud</l>
               <l n="4.65">Vertere mirandum sudavit gloria templum.</l>
               <l n="4.66">Centum myriadum plusquam millesimus auro</l>
               <l n="4.67">Debetur numerus, Latii si pondere totum</l>
               <l n="4.68">Distribuas nummi: lunaris massa metalli</l>
               <l n="4.69">Maior erat decuplo, demptis maioribus aeris</l>
               <l n="4.70">Et ferri cumulis: erat haec sine pondere moles.</l>
               <l n="4.71">Nec gemmis aderat numerus, quas Numine plenus</l>
               <l n="4.72">Tanto operi Princeps soboli post fata reliquit.</l>
            </div>
            <div type="poesis-caput">
               <head>4.</head>
               <l n="4.73"> Dicite nunc, reges, vestri quo ponitur auri </l>
               <l n="4.74">Gaza, colonorum terrae et sudante popelli</l>
               <l n="4.75">Fronte laboratus sanguis? Cruor iste cruorem</l>
               <l n="4.76">Fundit, ubi potos inopum sudoribus enses</l>
               <l n="4.77">Stringitis innocuo plerumque in pectore, saevi</l>
               <l n="4.78">Victores, caelique sacras pessumdatis aras.</l>
               <l n="4.79">Praestitus in censu, fuso sic sanguine sanguis</l>
               <l n="4.80">Bullit, ut hoc regum perfundat pallia nimbo.</l>
               <l n="4.81">Iessides immane sacris altaribus aurum</l>
               <l n="4.82">Cogit et augusto ne religiosa supellex</l>
               <l n="4.83">Deficeret templo, toto quas comparat orbe, </l>
               <l n="4.84">Divina insumit decoranda ad limina gazas.</l>
            </div>
            <div type="poesis-caput">
               <head>5.</head>
               <l n="4.85"> Si necdum cessas insulse requirere, vates:</l>
               <l n="4.86">Dicite, Pontifices, in templo quid facit aurum? </l>
               <l n="4.87">Te fatuum unius dicet sapientia regis,</l>
               <l n="4.88">Te nequam alterius pietas, qui talia faris.</l>
               <l n="4.89">Aurea sunt vestrae quae spumant pocula cenae,</l>
               <l n="4.90">Aurea lanx fumat ventri factura saginam, </l>
               <l n="4.91">Aurea sunt, sonipes brutus quae vincula gestat,</l>
               <l n="4.92">Aurea pectoribus demissa monilia portat,</l>
               <l n="4.93">Auro asper, fulvum mandit sub dentibus aurum,</l>
               <l n="4.94">Aureus est, turpis quo stertit adultera, lectus,</l>
               <l n="4.95">Largitori auri pietas non offeret aurum?</l>
               <l n="4.96">Quas David bellator opes cumulavit, honori</l>
               <l n="4.97">Numinis expendit, propriis quoque censibus auctas</l>
               <l n="4.98">Heres pacificus, structo pietatis opumque</l>
               <l n="4.99">Ingeniique simul moderantis cuncta trophaeo.</l>
            </div>
            <div type="poesis-caput">
               <head>6.</head>
               <l n="4.100"> Augusto spatium templo describitur asper</l>
               <l n="4.101">Moria saxoso spectans orientia clivo</l>
               <l n="4.102">Astra, tenebrosas mundo pellentia noctes.</l>
               <l n="4.103">Hic idem mons est, centenis ante litandus</l>
               <l n="4.104">Annis mille super fuerat quo filius almi</l>
               <l n="4.105">Thariadae, cum vicinis in vepribus haerens</l>
               <l n="4.106">Pro nato iussas aries tepefecerat aras . </l>
               <l n="4.107">Hoc montis constructa iugo, spatiosior ipso </l>
               <l n="4.108">Sed domus ista iugo; substructis undique muris</l>
               <l n="4.109">Latior, aggestis templi stetit area glaebis.</l>
               <l n="4.110">Dignus rege labor! Fuerant hic montis et aedis</l>
               <l n="4.111">Fundamenta eadem, nec monti creditur ingens</l>
               <l n="4.112">Depositum, nisi quae montem quoque sustinet ipsum</l>
               <l n="4.113">Terra fidem faciat; nam summo ut vertice staret</l>
               <l n="4.114">Delubrum, petiit clivi radicibus unis</l>
               <l n="4.115">Pressa secuturae substerni marmora moli.</l>
            </div>
            <div type="poesis-caput">
               <head>7.</head>
               <l n="4.116"> Sed maiestatem tanti describere templi</l>
               <l n="4.117">Quis potis est? Non si pariter mihi fronte serena</l>
               <l n="4.118">Nectat adoreas et Smyrna et Mantua lauros,</l>
               <l n="4.119">Hoc opus expediam. Nemo cui divite rivo</l>
               <l n="4.120">Libera Pierio fluxit facundia nexu</l>
               <l n="4.121">Hoc opus exegit; minus est ut nostra subacto</l>
               <l n="4.122">Ad metri numerum speret sollertia Pindo.</l>
            </div>
            <div type="poesis-caput">
               <head>8.</head>
               <l n="4.123"> Ne damner dixisse nihil tantamque silendo</l>
               <l n="4.124">Praeteriisse Domum, lauro meliore canentem</l>
               <l n="4.125">Cingite, Pierides! Fuit hoc quadruplice templum</l>
               <l n="4.126">Portarum numero, obiectas in quatuor orbis</l>
               <l n="4.127">Respiciente plagas; sed quarum maior in Ortum</l>
               <l n="4.128">Versa, peregrinis etiam speciosa patebat.</l>
               <l n="4.129">Inde etiam externae sectae cultoribus ampla</l>
               <l n="4.130">Non vetita, aprico praestabant atria saxo;</l>
               <l n="4.131">Vestibuli cuius Tyriis asarota nitebant</l>
               <l n="4.132">Marmoribus, varias quae multicolore lapillo</l>
               <l n="4.133">Reddebant rerum formas; contra Euron et imbres</l>
               <l n="4.134">Erectis circa xystis, Libanitide cedro</l>
               <l n="4.135">Desuper in gyro stantes onerante columnas.</l>
               <l n="4.136">Hoc vulgi commune forum; sese obvia templi</l>
               <l n="4.137">Hinc sacra porta dabat, quae non subeunda profanis</l>
               <l n="4.138">Gentibus, Hebraeos ducebat in atria mystas,</l>
               <l n="4.139">Moseique libri populos; fueratque secundum</l>
               <l n="4.140">Vestibulum, gradibus ter quinque, aliunde profectis</l>
               <l n="4.141">Saxicolis licito sublimius atque superbis</l>
               <l n="4.142">Porticibus cinctum, quorum laquearia cedro</l>
               <l n="4.143">Pallida marmoreas pressere gravantia pilas.</l>
               <l n="4.144">Vestibuli istius medio, caeloque patente</l>
               <l n="4.145">Aenea surgebat constans flagrantibus ara</l>
               <l n="4.146">Ignibus in tenues vertens holocausta favillas.</l>
               <l n="4.147">Hic mare, vas ingens laticis, ter quatuor infra</l>
               <l n="4.148">Suppositos pressit fusos ex aere iuvencos.</l>
               <l n="4.149">Ista sacerdotum manuumque pedumque nitoris</l>
               <l n="4.150">Unda, per occultos urbis transmissa canales, </l>
               <l n="4.151">Cedronis bibulis absorbebatur arenis.</l>
               <l n="4.152">Aequoris illius laevum paris aeris habebat</l>
               <l n="4.153">Concha latus; fonsque iste fuit, quo vota Tonanti</l>
               <l n="4.154">Non nisi lota pecus sacros transibat ad ignes.</l>
               <l n="4.155">Proxima pandebat templi sancta atria porta </l>
               <l n="4.156">Aurea, quae nulli non mystae adeunda patebat. </l>
               <l n="4.157">Grande pavimenti planum procera tegebat</l>
               <l n="4.158">Nodi ignara abies, sed quam non cernere fecit</l>
               <l n="4.159">Aurea quae tecto radiabat lamina ligno.</l>
               <l n="4.160">Arte laborati constructus pondere saxi</l>
               <l n="4.161">Surgebat paries, cedros indutus ab omni</l>
               <l n="4.162">Parte; labor solido rutilabat cedrinus auro.</l>
               <l n="4.163">Tectum etiam augusti splendens fulgore metalli</l>
               <l n="4.164">Eminuit, reliquo par respondere nitori.</l>
               <l n="4.165">Hic auri pretiosa stetit septemplice lampas</l>
               <l n="4.166">Lumine, quae totidem circumprotensa lucernis,</l>
               <l n="4.167">Assidua noctes flamma lucere diesque</l>
               <l n="4.168">Scintillare dabat, victor qua postea Romae</l>
               <l n="4.169">Dicitur Assyrio Titus exultasse triumpho.</l>
               <l n="4.170">Hic sacra compositis fumans suffitibus ara,</l>
               <l n="4.171">Tota aurum, gratis replebat odoribus auras,</l>
               <l n="4.172">Quos sibi componi Numen de thure Sabaeo</l>
               <l n="4.173">Iusserat; egregii cui miscebantur odoris</l>
               <l n="4.174">Galbana, cum myrrhae lacrymis onychaeque fragrantis</l>
               <l n="4.175">Addita fumabat sacro pars purior igni.</l>
               <l n="4.176">Hic etiam laticem numquam prohibente scatebat</l>
               <l n="4.177">Dextrum fonte latus, cui aequoris aenea lymphas</l>
               <l n="4.178">Debebant et labra suas, et habere perennes</l>
               <l n="4.179">Inde sibi elegit luteris concha liquores.</l>
               <l n="4.180">Haec miranda aulae facies, haec gloria solos</l>
               <l n="4.181">Excipiens mystas, ubi non nisi flammeus auri</l>
               <l n="4.182">Spectari potuit splendor, domus ista nec unquam</l>
               <l n="4.183">Calcari potuit, nisi calcaretur et aurum.</l>
            </div>
            <div type="poesis-caput">
               <head>9.</head>
               <l n="4.184"> Pars tamen augusti non haec dignissima templi,</l>
               <l n="4.185">Ista nec arcanis legalibus apta fuere</l>
               <l n="4.186">Atria: claudebant aliae cernique vetabant </l>
               <l n="4.187">Intimius conclave fores, ubi sanctius Arcae</l>
               <l n="4.188">Servatae penetrale fuit, quam corniger olim</l>
               <l n="4.189">Isacidûm iussis panxit caelestibus Heros.</l>
               <l n="4.190">Eripiens adyti visum pandebat ab alto </l>
               <l n="4.191">Obiectum portis, oculorum illustre renidens</l>
               <l n="4.192">Illicio velum. Bysso huic intexta rubebat</l>
               <l n="4.193">Purpura, connexo splendens hyacinthina cocco</l>
               <l n="4.194">Tela, ferens varios quos finxerat ore Cherubos</l>
               <l n="4.195">Ridentes multoque genas accenderat astro</l>
               <l n="4.196">Ingenio pollens, nec parca laboris Arachne.</l>
               <l n="4.197">Lilia, narcissos, Cypriae quoque sanguine plenos</l>
               <l n="4.198">Tela dabat Veneris flores, ubi mira colorum</l>
               <l n="4.199">Spectanti laetas referebat gratia formas.</l>
               <l n="4.200">Carbasus haec illa est, Christi quam funere sectam</l>
               <l n="4.201">Arcana virtute stupens aspexit Apella.</l>
               <l n="4.202">Hâc occulta stetit pars illa sacerrima templi</l>
               <l n="4.203">Interiusque adytum, nemo quo fingere gressum</l>
               <l n="4.204">Tentasset, nec mysta quidem: fuit annuus uni</l>
               <l n="4.205">Pontifici summo ingressus, quae solus adibat</l>
               <l n="4.206">Intima praemisso thuris sacraria fumo.</l>
               <l n="4.207">Augustale sacrum, celsus cui marmore secto </l>
               <l n="4.208">Surgebat paries et marmor odora tegebat</l>
               <l n="4.209">Cedrus et affixum cedros absconderat aurum. </l>
               <l n="4.210">Lucebat penetrale auro, caeleste viretum</l>
               <l n="4.211">Caelatura dabat. Surgebant aurea passim</l>
               <l n="4.212">Lilia et insculptus pomi tulit aurea stipes</l>
               <l n="4.213">Mala, quibus viridis mater si planta fuisset,</l>
               <l n="4.214">Ficta negarentur; palmae volucresque Cherubi,</l>
               <l n="4.215">Gemmarum figmenta, manus artisque fuere</l>
               <l n="4.216">Luxuriantis opus : nactae laquearia flammae,</l>
               <l n="4.217">Accensaeque auro reddebant Castora stellae.</l>
            </div>
            <div type="poesis-caput">
               <head>10.</head>
               <l n="4.218"> Hinc librare licet qualis fuit ista supremi</l>
               <l n="4.219">Maiestas adyti; multum si dicere paucis</l>
               <l n="4.220">Expedit, haud dubium est. Speculum sincerius ista</l>
               <l n="4.221">Maiestate loci, quam lumine cernimus, omnis</l>
               <l n="4.222">Non habuit tellus quod verior esset Olympi</l>
               <l n="4.223">Effigies et sole gravi conformior aethrae.</l>
               <l n="4.224">Hic aulae medium quae prodigiosa tenebat</l>
               <l n="4.225">Arca, Dei solium, solidi rutilabat<note place="foot" n="*">225 rutilabat
                : nutilabat</note> ab auri</l>
               <l n="4.226">Lumine; quam simili tectus stipare metallo</l>
               <l n="4.227">Bisgeminus passis constans fuit Aliger alis.</l>
               <l n="4.228">Tectum erat ex auro, quod ne saturo incuba ventre</l>
               <l n="4.229">Foedaret volucris, fixis pungentibus auri</l>
               <l n="4.230">Cuspidibus poenale fuit: mucronibus unde</l>
               <l n="4.231">Territus auratis, vitare pericula cautus</l>
               <l n="4.232">Milvius, aut pica, aut corvus, passerve solebat.</l>
               <l n="4.233">Tanta fuit quondam Solymaei gloria templi.</l>
            </div>
            <div type="poesis-caput">
               <head>11.</head>
               <l n="4.234"> Craterum par gaza fuit, sollemne colendo</l>
               <l n="4.235">Apta aris servire Deo, nec degener aedi</l>
               <l n="4.236">Augustae numerus: cuncta haec vel purius aurum</l>
               <l n="4.237">Argentumque dedit. Nullus vasa alba metallo</l>
               <l n="4.238">Calculus absolvit. Complebant aurea multas</l>
               <l n="4.239">Myriades, quorum immanem cognoscere molem</l>
               <l n="4.240">Optanti refero: quantum modo totius orbis</l>
               <l n="4.241">Optima pars auri cumulum proferre valeret – </l>
               <l n="4.242">Hac illo minus est: tantae vix credita gazae</l>
               <l n="4.243">Fama sacro debet, quod non sit ludicra, vero. </l>
               <l n="4.244">Hanc patrio Euphrati miseram populata Sionem</l>
               <l n="4.245">Fortunam Chaldaea tulit cessitque superbo</l>
               <l n="4.246">In spolium regi, cui formidanda tumoris</l>
               <l n="4.247">Poena fuit, bruto similem mugire bisonti.</l>
               <l n="4.248">Annorum post dena tamen si quatuor addat</l>
               <l n="4.249">Lustra, Semiramiae Cyro domitore columbae,</l>
               <l n="4.250">Mollis Achaemenium capta Babylone subiret</l>
               <l n="4.251">Cum Chaldaea iugum, captivo victor ademit</l>
               <l n="4.252">Serviles Iudae laqueos et compede fracta</l>
               <l n="4.253">Assyria patriam libertatemque benignus</l>
               <l n="4.254">Restituit princeps direptique omnia templi</l>
               <l n="4.255">Vasa reversuris Solymam concessit Apellis.</l>
               <l n="4.256">Quae tamen Ausonios iterum decorasse triumphos,</l>
               <l n="4.257">Spectavit Romana Tito victore potestas.</l>
               <l n="4.258">Funere Messiae postquam foedasset iniquas</l>
               <l n="4.259">Infamis Iudaea manus, Tarpeia nefandum</l>
               <l n="4.260">Signa adsunt ultura scelus templique relictum</l>
               <l n="4.261">E flammis cinerem nocuo cum sanguine miscent.</l>
            </div>
            <div type="poesis-caput">
               <head>12.</head>
               <l n="4.262"> Inter Idumaeas, Latia quas cuspide miles</l>
               <l n="4.263">Collegit Romanus opes, fuit arca micantis</l>
               <l n="4.264">Illustris splendore auri, fuit aurea panum</l>
               <l n="4.265">Mensa, fuit lampas septem fecunda lucernis</l>
               <l n="4.266">Aurea craterumque argenti immanis et auri, </l>
               <l n="4.267">Oppressam numquam numerus visurus Idumen.</l>
               <l n="4.268">Sic Salomoniacos lusit fortuna labores,</l>
               <l n="4.269">Cuius in externos transivit gaza triumphos.</l>
               <l n="4.270">Pacificus tamen hoc a maiestate Latina</l>
               <l n="4.271">Obtinuit princeps: quod Pax conflaverat olim</l>
               <l n="4.272">Libertasque aurum, levius quo ferret ademptas</l>
               <l n="4.273">Libertatis opes, Pacis gaudebat in aede,</l>
               <l n="4.274">In gremio molis, libertatisque Latinae,</l>
               <l n="4.275">Captivae spolium Solymae regale reponi.</l>
               <l n="4.276">Vel fati vis ista fuit, migraret in Arcem</l>
               <l n="4.277">Ut sobolis defuncta parens, ubi egena potentem</l>
               <l n="4.278">Regnorum synagoga fidem populosque legentem </l>
               <l n="4.279">Aspiceret natam: moriensque vetusta Sionis</l>
               <l n="4.280">Umbra, suo clarum signaret funere solem,</l>
               <l n="4.281">Ut Carmeleus decor ubertasque Saronis</l>
               <l n="4.282">Et Libani in Latios transiret gloria colles.</l>
               <l n="4.283">Grande decus defuncta tuis Iudaea paratur </l>
               <l n="4.284">Exequiis; dignam tantus cinis occupat urnam:</l>
               <l n="4.285">Caesaris Assyrio raperis tumulata triumpho.</l>
               <l n="4.286">Funeris hanc pompam regum stipante senatu,</l>
               <l n="4.287">Clauderis Ausonio, mater Synagoga, sepulchro:</l>
               <l n="4.288">Cui Pacis templo illatae, quod fama ferebat</l>
               <l n="4.289">Aeternum, bene lege novâ Romana precari</l>
               <l n="4.290">Visa est maiestas: aeterna in pace quiescat.</l>
            </div>
            <div type="poesis-caput">
               <head>13.</head>
               <l n="4.291"> Sed Mariam iam Musa cane intrantemque sacratum</l>
               <l n="4.292">Delubri limen, ter quinûm conspice laetam</l>
               <l n="4.293">Ascensu graduum seque imo corde litantem</l>
               <l n="4.294">Immensam Authori trimam perpende puellam.</l>
               <l n="4.295">Est locus in templo, genti interdicta profanae</l>
               <l n="4.296">Area, praeclarum sacris confine tiaris</l>
               <l n="4.297">Vestibulum, quo secta suis domicilia muris,</l>
               <l n="4.298">Quinque super denis graduum sublimia saxis</l>
               <l n="4.299">Obvia lustrati scandebant tecta tribules.</l>
               <l n="4.300">Foedus adorabat nequaquam hic Numen Apella,</l>
               <l n="4.301">Iustitiae legalis inops, sed munda subibat</l>
               <l n="4.302">Turba locum, pietate calens, ubi Codice legis</l>
               <l n="4.303">Et Vatum antiquis oracula prodita fastis</l>
               <l n="4.304">Auribus hausta rudem Moseo dogmate prolem</l>
               <l n="4.305">Formabant et fata palam ventura sonabant.</l>
               <l n="4.306">His viduae sanctaeque nurus teneraeque puellae</l>
               <l n="4.307">Degebant tectis, precibusque aetatis honestos</l>
               <l n="4.308">Addebant mores curis caelestibus aptos. </l>
            </div>
            <div type="poesis-caput">
               <head>14.</head>
               <l n="4.309"> Appositum voto postquam concurrere tempus</l>
               <l n="4.310">Viderat Anna, pio senis accedente mariti</l>
               <l n="4.311">Arbitrio, statuit plus non servare potentem</l>
               <l n="4.312">Delubri sobolem. Iam ter sua sidera Titan</l>
               <l n="4.313">Absolvit, quartumque redux sol ibat in annum, </l>
               <l n="4.314">Grandaevo cum fusa utero rorantia coepit </l>
               <l n="4.315">Sugere maternis collecta alimenta papillis.</l>
               <l n="4.316">“Iam satis,” Anna inquit, “terrenae, caelica proles,</l>
               <l n="4.317">Matris habes, meliora tuo inventura calori</l>
               <l n="4.318">Pabula. Sacratas templi pete, filia, sedes:</l>
               <l n="4.319">Hic divina tuae Numen caeleste parabit</l>
               <l n="4.320">Nutrimenta fami: Charitum plenissima suges</l>
               <l n="4.321">Ubera, nectareis animam saturantia succis.”</l>
               <l n="4.322">His ita perpensis sic est affata maritum</l>
               <l n="4.323">Anna: “Deest nostris ultra nil, optime coniux, </l>
               <l n="4.324">Pollicitis, sancti quam summo Antistite templi</l>
               <l n="4.325">Auspice divinas Soboles concedat in aedes.</l>
               <l n="4.326">Ergo age nunc, coniux, siquidem neque filia nostris</l>
               <l n="4.327">Obnixa est votis, primo te siste gerenti</l>
               <l n="4.328">Imperium mystae promissaque debita nostri</l>
               <l n="4.329">Dic thalami et Natam sancta pete sede dicari. </l>
               <l n="4.330">Conveniant iustis ut singula ritibus, istud</l>
               <l n="4.331">Posce, Ioachime, ut princeps pro more sacerdos</l>
               <l n="4.332">Postibus inducat sanctis prolemque benignus</l>
               <l n="4.333">Suscipiat sociamque sacris velit esse puellis.”</l>
            </div>
            <div type="poesis-caput">
               <head>15.</head>
               <l n="4.334"> Summus erat, templo quo tempore trimula Virgo</l>
               <l n="4.335">Praesentanda fuit, Davidis ab urbe sacerdos</l>
               <l n="4.336">Buzides Simon, quem Phoebetide remoto</l>
               <l n="4.337">Herodes prima voluit fulgere tiara.</l>
               <l n="4.338">Simonis siquidem Mariamnes gratia natae</l>
               <l n="4.339">Tanta fuit tantusque decor talisque per omnem</l>
               <l n="4.340">Iudaeam formae rumor, lasciva cruenti</l>
               <l n="4.341">Cuius amor potuit succendere corda tyranni.</l>
               <l n="4.342">Et licet istius castas scelerata potestas</l>
               <l n="4.343">Damnaret leges; solii sed honore putasset</l>
               <l n="4.344">Quod tantum frontis dignum decus, igne pudici</l>
               <l n="4.345">Effecit thalami captivos virginis ignes.</l>
               <l n="4.346">Dignus rege decor fuit huic, sed regibus impar</l>
               <l n="4.347">Nobilitas. Quae ne<note place="foot" n="*">347 ne : nec</note>
            thalamos prohiberet amatae</l>
               <l n="4.348">Virginis, inicitur patri par regibus altus</l>
               <l n="4.349">Pontificalis apex. Sed ubi formare iugales</l>
               <l n="4.350">Connubii vult rite thoros, non rite priori</l>
               <l n="4.351">Detractae Capiti probrum tulit ille tiarae.</l>
               <l n="4.352">Sed rara impuris numquam fuit ista tyrannis</l>
               <l n="4.353">Improbitas, calcata quibus legalis honestas</l>
               <l n="4.354">Et iuris neglectus honos, ubi ventilat atras</l>
               <l n="4.355">Cypris, amorque faces; quëis fortia semper iniquus</l>
               <l n="4.356">Sacrorum ad lusum parat argumenta Cupido.</l>
               <l n="4.357">Taliter Herodes contra fas legis et aequi,</l>
               <l n="4.358">Fascibus exornat sacris mitraeque coronat</l>
               <l n="4.359">Simonem socerum, formosae ut iusserat ardor</l>
               <l n="4.360">Virginis et regni titulus, quem fortius omni</l>
               <l n="4.361">Ducenda in thalamos urebat femina recto.</l>
            </div>
            <div type="poesis-caput">
               <head>16.</head>
               <l n="4.362"> Hunc Simonem igitur, fuerat cui tempore multo</l>
               <l n="4.363">Nota Ioachimi virtus probitasque, requirit</l>
               <l n="4.364">Ipse Ioachimus. Quem mox cognovit eundem</l>
               <l n="4.365">Esse virum Simon, qualem ille minoribus olim</l>
               <l n="4.366">Adiunctus mystis sacris opulenta ferentem</l>
               <l n="4.367">Vidit dona aris: nam quos ducebat avitis</l>
               <l n="4.368">Proventus fructusque agris Solymaea petentis</l>
               <l n="4.369">Fana peregrini voluit templique piorum</l>
               <l n="4.370">Esse ministrorum; largus quos ille quotannis,</l>
               <l n="4.371">In sua servato vix lucra triente, fovebat.</l>
               <l n="4.372">Hunc praesul postquam accepit sua poscere Simon</l>
               <l n="4.373">Ora, iubet propriis dignum succedere tectis</l>
               <l n="4.374">Admittique virum, praesens qui tabulis altum</l>
               <l n="4.375">Affatur mystam: “Solymae sanctissime Flamen,</l>
               <l n="4.376">Et templi summe Antistes, me pauca loquentem </l>
               <l n="4.377">Te supplex audire precor: mihi filia nata est,</l>
               <l n="4.378">Et thalami flos illa mei, quam cedere templi</l>
               <l n="4.379">Obsequio mea vota iubent. Nam viximus una</l>
               <l n="4.380">Anna et ego sine prole diu tulimusque iugalis </l>
               <l n="4.381">Opprobrium commune thori, cui nulla tot annis</l>
               <l n="4.382">Accessit soboles. Prolis sed luce carentes</l>
               <l n="4.383">Numen honoravit taedas: lux unica maesti</l>
               <l n="4.384">Connubii nata est, pro qua stant debita nostri</l>
               <l n="4.385">Quod dedimus, templo ut famuletur filia, voti.</l>
               <l n="4.386">Iamque ter assuetum Phaëton bissena per astra</l>
               <l n="4.387">Consumavit iter, quartumque reversa priores</l>
               <l n="4.388">Aetheris ad flammas Phoebi rota denotat aptam</l>
               <l n="4.389">Aetatem soboli augusta Salomonis in aede</l>
               <l n="4.390">Cui sacra maternis succedat cura papillis.</l>
               <l n="4.391">Auspice te, Simon, fieri precor ista: puellam</l>
               <l n="4.392">Praesul in augustos infer, sacrate, penates.”</l>
               <l n="4.393">Huic contra Antistes: “Thalami te laetor, amice,</l>
               <l n="4.394">Evasisse probrum: steriles pensavit Olympus</l>
               <l n="4.395">Optata si prole annos, maiore seniles</l>
               <l n="4.396">Laetitia afflavit rugas: quod filia voto</l>
               <l n="4.397">Si templo promissa tuo, pietate rependis</l>
               <l n="4.398">Quae donat pietate Deus: nec nostra reluctans</l>
               <l n="4.399">Officia impendam ducendae in templa puellae.”</l>
               <l n="4.400">Hic Ioachimus comi sermone reponens</l>
               <l n="4.401">Pontifici grates, imae se postibus effert</l>
               <l n="4.402">Flaminiae, propriaeque domus ad limina tendit.</l>
            </div>
            <div type="poesis-caput">
               <head>17.</head>
               <l n="4.403"> Inde petit gemino fulgente Nazareth astro,</l>
               <l n="4.404">Et matre et nata pater ut se tertius illis</l>
               <l n="4.405">Addiderat splendor; completi luminis instar</l>
               <l n="4.406">Fulgebat terrena Trias. Venit obvia sancto</l>
               <l n="4.407">Anna viro, legis quae natam arcana legentem</l>
               <l n="4.408">Observans Solymis hunc advenisse Rebeccae </l>
               <l n="4.409">Audierat monitu famulae dominumque salutat.</l>
               <l n="4.410">Cui ille in templum ducendae Virginis aequum</l>
               <l n="4.411">Praesulis exponit placitum: mox languidus Annam</l>
               <l n="4.412">Irrigat, et maestis corrugat vultibus imber. </l>
               <l n="4.413">Haec tamen ut sese agnovit, componere prompta </l>
               <l n="4.414">Naturae affectus, siccis accusat ocellis </l>
               <l n="4.415">Maternas lacrymas, constans postponere templi</l>
               <l n="4.416">Obsequio votoque pium genitricis amorem.</l>
               <l n="4.417">“Tempus adest iam, nata,” inquit, “quod subtrahet orbae,</l>
               <l n="4.418">Divinoque locet tecto te, dulce parentis</l>
               <l n="4.419">Pignus: abi tamen et sacri pete limina fani</l>
               <l n="4.420">Pars animae non una meae, sed tota parentis</l>
               <l n="4.421">Vita calorque tuae. Numquam, lectissima proles,</l>
               <l n="4.422">Te querar absentem, numquam divisa relinqui</l>
               <l n="4.423">A te posse gemam: quo te mea degere tecto</l>
               <l n="4.424">Nata iubet Numen, tecum indivisa manebo</l>
               <l n="4.425">Qua melior sum parte parens: non deseret unquam</l>
               <l n="4.426">Anna tuos, imo pressit quos pectore vultus,</l>
               <l n="4.427">Et tecum semper praesens non visa morabor.”</l>
            </div>
            <div type="poesis-caput">
               <head>18.</head>
               <l n="4.428"> Iam prope lux aderat, quae ter septena dierum</l>
               <l n="4.429">Infamis pelago secat intervalla November,</l>
               <l n="4.430">Post primam istius lunae vicesima: voto</l>
               <l n="4.431">Solvendo praefixa dies. Tunc provida natae</l>
               <l n="4.432">Anna puellares Phrygiae quas fecerat artis</l>
               <l n="4.433">Illecebrâ tunicas, florum variata figuris</l>
               <l n="4.434">Tegmina depromit: nivea cervice fluentem</l>
               <l n="4.435">Addidit his roseam ferientemque atria pallam.</l>
               <l n="4.436">Singula disponit genetrix et singula prolis</l>
               <l n="4.437">Ad cultum Solymis votum positura reponit.</l>
            </div>
            <div type="poesis-caput">
               <head>19.</head>
               <l n="4.438"> Est via quae ternae spatium non molle diei</l>
               <l n="4.439">Postulat et Solymis triplici distare beatos</l>
               <l n="4.440">Cogit sole lares, felix ubi semper amoeno</l>
               <l n="4.441">Nazareth adiectas oblectat vertice valles. </l>
               <l n="4.442">Iuncta viro sobolique, viam premit Anna superbas </l>
               <l n="4.443">Ducentem ad Solymae turres: descendit ab alto</l>
               <l n="4.444">Urbis ut aversae clivo, tum forte minori </l>
               <l n="4.445">Contentus torrente Cison occurrit, utrâque</l>
               <l n="4.446">Longa tribus geminae lambens confinia ripâ.</l>
               <l n="4.447">Una Zabulonis campos rigat, altera montes</l>
               <l n="4.448">Fortunata tuos fecundis roribus Hermon.</l>
               <l n="4.449">Dulcibus Aurorae lacrymis hic vertice pingui</l>
               <l n="4.450">Praevalidi laetas Issacharis umbrat aristas.</l>
               <l n="4.451">Perpetuis mox inde patent data culmina diris,</l>
               <l n="4.452">Quo nulli veniunt rores, pluviamque negantes</l>
               <l n="4.453">Occurrunt tantum nubes: ut gramina perdat,</l>
               <l n="4.454">Sidus aquosarum venit imbris inane sororum.</l>
               <l n="4.455">Hinc subito planis protenditur area glebis,</l>
               <l n="4.456">Una Manasseae telluris portio, fuso</l>
               <l n="4.457">Quam Doris Iordana secat; campique relicta</l>
               <l n="4.458">Planitie laevaeque iugo Samaritidis aequum</l>
               <l n="4.459">Sichima praebet iter; lascivi ubi principis ignes</l>
               <l n="4.460">Effusus tota urbe cruor restinxit, et atram</l>
               <l n="4.461">Flagitii maculam concisi sanguine regis</l>
               <l n="4.462">Germanae lavere manus diraeque – cruento</l>
               <l n="4.463">Bisgemini fratres sunt ulti opprobria ferro.</l>
               <l n="4.464">Cernitur hic tumulus Iosippi et villa paterno</l>
               <l n="4.465">Cunctorum soli fratrum superaddita dono.</l>
               <l n="4.466">Hinc Lebnae turres, hinc praetereunda Garizim</l>
               <l n="4.467">Fana, profanatae cultu Iovis Hospitis arae.</l>
               <l n="4.468">Inde petunt Machmas, ubi cena secunda profectam</l>
               <l n="4.469">A patria excepit Triadem: labor inde diei </l>
               <l n="4.470">Simplicis Hebraeae primam fert gentis in urbem.</l>
               <l n="4.471">Attulit huc omnes vesper, proprioque penatum</l>
               <l n="4.472">Limine Iesseos vidit lux sera tribules.</l>
            </div>
            <div type="poesis-caput">
               <head>20.</head>
               <l n="4.473"> Proxima spondebat solito magis ore serenum</l>
               <l n="4.474">Exurgens aurora diem, quo mane puellam </l>
               <l n="4.475">Insomnem caeloque animum palmasque ferentem</l>
               <l n="4.476">Visit uterque parens maternaque arte paratos</l>
               <l n="4.477">Virgineis Natae membris aptavit amictus.</l>
               <l n="4.478">Vestis erat quam pinxit acus; nam sedula mater</l>
               <l n="4.479">Anna sub umbrosa platano studiosa rosarum</l>
               <l n="4.480">Dispositas spectare acies gratasque mariti</l>
               <l n="4.481">Delicias horti solita observare, virentes</l>
               <l n="4.482">Traxit ad exemplar, sobolis pro tegmine, flores.</l>
               <l n="4.483">Pulchrum matris opus: materni stamine fili</l>
               <l n="4.484">Nec melior natura fuit: discernere veris</l>
               <l n="4.485">Vita et odor poterant Annaeam floribus artem;</l>
               <l n="4.486">Par utrique color, fuit et par linea utrisque.</l>
               <l n="4.487">Cingula stringebant fixis candentia bullis</l>
               <l n="4.488">Virgineum pectus: cingentis pectora zonae</l>
               <l n="4.489">Fibula erat duplex adversis morsibus anguis;</l>
               <l n="4.490">Ut veteri Stygius numquam quae labe momordit,</l>
               <l n="4.491">Illa triumphatus decoraret corda cerastes,</l>
               <l n="4.492">Et fera victrici servirent colla puellae.</l>
               <l n="4.493">Artubus illa prior chlamis addita et altera parvis</l>
               <l n="4.494">Latior ex humeris fluxit diversa laboris</l>
               <l n="4.495">Palla, potens reliquas Natae circumdare vestes.</l>
               <l n="4.496">Olli caeruleus fuerat color, ipsa serenae</l>
               <l n="4.497">Effigies aethrae, qualisque aestate calenti</l>
               <l n="4.498">Imbriferae vacuus nubis spectatur horizon.</l>
               <l n="4.499">Virgineo capiti molli de flore paratam,</l>
               <l n="4.500">Quam mitis dabat Autumnus, generosa corollam</l>
               <l n="4.501">Applicuit Mater: nec enim iurata parentum</l>
               <l n="4.502">Debuit ista suis privari victima sertis.</l>
               <l n="4.503">Flava comas virgo, nivea cervice fluentes</l>
               <l n="4.504">Excipiens humeris, colloque albente, capillos,</l>
               <l n="4.505">Ceu radiis Aurora novis cum luce quieta</l>
               <l n="4.506">Memnoniis abluta comas emergit ab undis,</l>
               <l n="4.507">Fulgebat Maria et roseo vernante labellis,</l>
               <l n="4.508">Caelestes animi flammas prodebat in ostro.</l>
               <l n="4.509">Hoc igitur cultu sacrati limina templi</l>
               <l n="4.510">Virgo petit; matrisque latus sanctumque severa </l>
               <l n="4.511">Observare patrem Solymis ex aede paterna</l>
               <l n="4.512">Egreditur gaudens, communis victima voti.</l>
            </div>
            <div type="poesis-caput">
               <head>21.</head>
               <l n="4.513"> His aderat comes, Hebronis pius incola, vates</l>
               <l n="4.514">Zacharias, Levita sacer, cui iuncta marito</l>
               <l n="4.515">Uxor Elisa thoro, terris quam protulit Annae</l>
               <l n="4.516">Ismerie germana soror. Fuit illa iugali</l>
               <l n="4.517">Infecunda viro, donec nutante senecta</l>
               <l n="4.518">Natura pareret contradicente Prophetam.</l>
               <l n="4.519">Illa virum iucunda sequi trimamque videre </l>
               <l n="4.520">Anxia cognatam, montes post terga relinquens</l>
               <l n="4.521">Sublimis Iudaea tuos, accessit ad urbem</l>
               <l n="4.522">Et regum solio claram, sacraeque beatam</l>
               <l n="4.523">Maiestate Domus: qua convenientibus una</l>
               <l n="4.524">Cognatis, trimâ solvuntur vota puellâ.</l>
               <l n="4.525">Sanctorum quinque adfuerant pia cognatorum</l>
               <l n="4.526">Pectora: quam rarum decus! uniusque propagis</l>
               <l n="4.527">Mira fides, pietasque! Istis comitantibus aedem</l>
               <l n="4.528">Augustam ingreditur Virgo, transgressaque plures </l>
               <l n="4.529">Delubri postes, tandem pervenit ad illud</l>
               <l n="4.530">Vestibulum, quod ter gradibus sublimia quinque</l>
               <l n="4.531">Culta Palaestinis aperit conclavia nymphis.</l>
            </div>
            <div type="poesis-caput">
               <head>22.</head>
               <l n="4.532"> Supremo graduum, vestitus epomide sacra,</l>
               <l n="4.533">Pontificum summus, cidari byssoque tiarae</l>
               <l n="4.534">Insignis, stabat Simon, augusta paratus</l>
               <l n="4.535">Sub tecta illustrem proavis inducere Natam.</l>
               <l n="4.536">Hic iurata Deo stetit inferiore triennis</l>
               <l n="4.537">Virgo gradu; nec matrem ultra, sanctumque parentem</l>
               <l n="4.538">Respiciens, ter quinque uno velut impete velox,</l>
               <l n="4.539">Alta oculi ad nictum graduum intervalla coëgit.</l>
               <l n="4.540">Hic mirati omnes superi vi flaminis actam</l>
               <l n="4.541">Processisse rudem pedis aetatisque puellam</l>
               <l n="4.542">Et vires superasse suas, quod tardior ipse</l>
               <l n="4.543">Vincere magnanimus spatium deberet Achilles.</l>
               <l n="4.544">Non aliter quam si volucris conclusa saligno</l>
               <l n="4.545">Carcere, reclusi cum prospicit ostia clathri,</l>
               <l n="4.546">Libertatis amans, non plus prohibente patentes</l>
               <l n="4.547">Prosilit e cavea campos celerique volatu</l>
               <l n="4.548">Quam vix luce sequi possis sua rura requirit – </l>
               <l n="4.549">Talis erat Virgo, visa est cui maxima semper</l>
               <l n="4.550">Libertas servire Deo, data quando potestas</l>
               <l n="4.551">Divinos intrare aditus, secura beatas</l>
               <l n="4.552">Hic animi libare dapes, terrena parentum</l>
               <l n="4.553">Aeternorum avido solvit retinacula gressu. </l>
            </div>
            <div type="poesis-caput">
               <head>23.</head>
               <l n="4.554"> Illius cognata domus maestique tribules</l>
               <l n="4.555">Postremos Mariae cuperent ubi cernere vultus</l>
               <l n="4.556">Supremumque audire vale; nec lumina retro</l>
               <l n="4.557">Flectere, nec dulces versa aspexisse parentes</l>
               <l n="4.558">Visa fuit, superae signans molimina flammae.</l>
               <l n="4.559">Et magis aethereo caluit pusilla Tonante</l>
               <l n="4.560">Virgo, foret propriae quam vimine clausa volucris</l>
               <l n="4.561">Libertatis amans: caveam cum deserit ista,</l>
               <l n="4.562">Arbore vicina residens sua vimina saepe</l>
               <l n="4.563">Respicit et blanda affatur mala tecta querela.</l>
               <l n="4.564">Noluit ista suae Virgo memor esse parentis</l>
               <l n="4.565">Consecrata Deo: timuit ne pectoris imum</l>
               <l n="4.566">Divideret lumen. “Lucis non secta requirat </l>
               <l n="4.567">Hunc acies,” inquit, “certo quae vulnere figit,</l>
               <l n="4.568">Pupillae explorat radio dum simplice Numen.</l>
               <l n="4.569">Una oculorum acie nostro succumbit amori</l>
               <l n="4.570">Omnipotens: collecta uno pia spicula sentit</l>
               <l n="4.571">Lumine. Nolo meos oculorum dividat orbes,</l>
               <l n="4.572">Aut pater, aut genetrix; uni indivisa reservo</l>
               <l n="4.573">Venturo in gremium pupillae spicula Nato.”</l>
            </div>
            <div type="poesis-caput">
               <head>24.</head>
               <l n="4.574"> Ipse etiam tenerae praesul miracula prolis</l>
               <l n="4.575">Obstupuit Simon; qui dum ludibria lapsae </l>
               <l n="4.576">Componit noctis, somnique ostenta revolvit,</l>
               <l n="4.577">Miratur magis. Autumni diuturnior atros</l>
               <l n="4.578">Noctis, in Auroram promoverat umbra iugales,</l>
               <l n="4.579">Cum placidi Simon detentus imagine somni,</l>
               <l n="4.580">Virgineam vidit speciem: formataque nocte,</l>
               <l n="4.581">Non mage quam trimam referebant ora puellam.</l>
               <l n="4.582">Ignota effigies mystae: cui lumine grandi </l>
               <l n="4.583">Mox circumfusae, illibato surgere solem</l>
               <l n="4.584">Ventre videt, terrasque suo splendore repleri.</l>
               <l n="4.585">Depulso evigilat somno, nocturnaque librat</l>
               <l n="4.586">Ludibria; extremae Praesul sed omnia noctis</l>
               <l n="4.587">Ludibrium vix esse putat: stupet ille, nec una</l>
               <l n="4.588">Perplexa ostenti variat praesagia mente.</l>
               <l n="4.589">Aethra novos Phoebi cum mane recolligit ignes,</l>
               <l n="4.590">Supremumque vocant templi stata munia Mystam,</l>
               <l n="4.591">Impiger augustam Simon procedit ad aedem,</l>
               <l n="4.592">Ut repleat sacras solitis suffitibus aras.</l>
               <l n="4.593">Inde per auratos visit domicilia postes,</l>
               <l n="4.594">Debilior quae sexus habet, monitusque docetur:</l>
               <l n="4.595">Sancta Ioachimi quam ducat in atria Natam,</l>
               <l n="4.596">Expectare suum, iuncto cum sanguine, culmen.</l>
               <l n="4.597">Venit ut adversus graduumque in vertice sistens,</l>
               <l n="4.598">Virginis explorat vultus. Advertit eandem</l>
               <l n="4.599">Esse, puellari quam nox postrema figurâ</l>
               <l n="4.600">Ostendit faciem, qua se lusisse putabat</l>
               <l n="4.601">Umbrarum vacuis fallentem Morphea formis.</l>
               <l n="4.602">Attonitus mystes, tum quid sibi visio somni </l>
               <l n="4.603">Ludicra promittat, quid lux, quae trima puellae</l>
               <l n="4.604">Membra superfuso radiorum ornaverat auro.</l>
               <l n="4.605">Tum quae progrediens utero daret omnia Phoebus,</l>
               <l n="4.606">Clara tenebroso diffundens lumina mundo, </l>
               <l n="4.607">Serius expendit: quos menti oblata recondunt </l>
               <l n="4.608">Aut docent veros noctis ludibria sensus</l>
               <l n="4.609">Dinumerat, lumenque suis exquirit ab umbris.</l>
               <l n="4.610">Ast immissa animo penetrare insomnia frustra</l>
               <l n="4.611">Molitus, fatis istum committit honorem.</l>
            </div>
            <div type="poesis-caput">
               <head>25.</head>
               <l n="4.612"> Interea Simon noctem hanc dum pectore versat,</l>
               <l n="4.613">Herodis generi natalem accedere cenam </l>
               <l n="4.614">Constituit conviva socer, cui ille locutus</l>
               <l n="4.615">Multa super regni curis, super indole multa</l>
               <l n="4.616">Natorum, Augusti quos munere Roma futuros</l>
               <l n="4.617">Dixit Idumaeos patris post funera reges.</l>
               <l n="4.618">Multa super prolis reditu, Romaque petenda</l>
               <l n="4.619">Disseruit. Pariter Simon huic multa reponit</l>
               <l n="4.620">Et grato sermone tenet. Sua somnia tandem</l>
               <l n="4.621">Pandit et Herodem regni sceptrique paventem</l>
               <l n="4.622">Exterret fatis. Qui dum componit obortos</l>
               <l n="4.623">Corde metus, capit ista socer responsa Sacerdos:</l>
               <l n="4.624">“Novi equidem Simon, nec te nescire putabo,</l>
               <l n="4.625">Quam somni sit vana fides. Concepta sub umbris</l>
               <l n="4.626">Nil lucis figmenta ferunt: coëuntia casu,</l>
               <l n="4.627">Nocturno occurrunt rerum simulacra sopore.</l>
               <l n="4.628">Fortuitus formarum error quid dicere veri,</l>
               <l n="4.629">Aut casus quae fata potest protendere? Mendax </l>
               <l n="4.630">Nos ubi collecta percellit imagine Morpheus,</l>
               <l n="4.631">Fallere vult: quivis vero se decipit ipsum</l>
               <l n="4.632">Mendaci dum credit. Habet tamen umbra quod almae</l>
               <l n="4.633">Filia sit lucis, matrisque a lumine verum</l>
               <l n="4.634">Saepe trahit: memini siquidem complura futuro</l>
               <l n="4.635">Praelusisse suis figmentis somnia fato.</l>
               <l n="4.636">Medicus Astyages somni inter ludicra visae</l>
               <l n="4.637">Ex utero gnatae crescentis imagine vitis,</l>
               <l n="4.638">Cuius in immensum protensi palmitis umbra</l>
               <l n="4.639">Totus erat oriens, Cyro accessura nepoti</l>
               <l n="4.640">Imperia agnovit. Vitio nil fata morante</l>
               <l n="4.641">Obsistentis avi: cuius quoque somnia, nostrae</l>
               <l n="4.642">Vera fuisse docent fractae Babylone catenae.</l>
               <l n="4.643">Claraque Iosephi nox est, cui supplice spica</l>
               <l n="4.644">Crevit honor dum distractum pro merce, secundum</l>
               <l n="4.645">Effecit Phariis livor fraternus Osirim.</l>
               <l n="4.646">Quod modo subiciam temet fortasse latebit</l>
               <l n="4.647">Antistes, sed ego, cum me sata Marte teneret</l>
               <l n="4.648">Roma potens, quando Augusti mihi munere venit</l>
               <l n="4.649">Iudaeae regalis apex, audita notavi, </l>
               <l n="4.650">Hospitii nostri clarus quae laude ferebat</l>
               <l n="4.651">Pollio tum consul: sceptri nocturna Latini</l>
               <l n="4.652">Augusto simulacra fidem fecisse, parentem</l>
               <l n="4.653">Ventre gravem obiectâ de prole docentia formâ.</l>
               <l n="4.654">Illa puerperio decimam cum proxima Lunam</l>
               <l n="4.655">Tangeret, aethereis iungi sua viscera stellis</l>
               <l n="4.656">Vidit et immensas aethrae diffusa per auras,</l>
               <l n="4.657">Et Caelum terramque sua comprendere mole:</l>
               <l n="4.658">Sopitoque patri (fuit hic Octavius) uxor</l>
               <l n="4.659">Visa fuit rutilo (vide habent an somnia pondus)</l>
               <l n="4.660">Surgente ex utero splendere puerpera Phoebo,</l>
               <l n="4.661">Quo nunc sole calet mundi totius horizon.</l>
               <l n="4.662">Imperiique orbis vatem tunc somnus agebat,</l>
               <l n="4.663">Iudaeae fortasse novum sperare Monarcham</l>
               <l n="4.664">Ostenso Titane docent omniscia rerum</l>
               <l n="4.665">Fata? Sed ede rogo Mystes venerande, puellae</l>
               <l n="4.666">Quis pater est, quod stemma viri, quae patria?” Simon</l>
               <l n="4.667">Reddidit: “Aprici quae fixa est culmine montis</l>
               <l n="4.668">Nazareth, optat ubi fuso torrente rigari</l>
               <l n="4.669">Terra Zabulonis, Natae huius origine gaudet,</l>
               <l n="4.670">Cui Ioachimus genitor, quem sanguine cretum</l>
               <l n="4.671">Hebraeo, primos dat fama propagine reges</l>
               <l n="4.672">Tangere Iesseos, ipsumque ad stemma vocare</l>
               <l n="4.673">Ingentem Davida volunt. Sed regibus impar </l>
               <l n="4.674">Est census: tamen hoc tantis prostrata ruinis</l>
               <l n="4.675">Spirat adhuc Iessaea Domus. Nec mitis egentem</l>
               <l n="4.676">Esse Ioachimum voluit fortuna: paternis,</l>
               <l n="4.677">Unde inopes etiam servat, sibi sufficit agris.</l>
               <l n="4.678">Hoc scio, saepe solent altos subvertere fasces</l>
               <l n="4.679">Fortunae sortisque vices, non commovet ulla</l>
               <l n="4.680">Isacidas Fortuna tamen, nisi caelite signo</l>
               <l n="4.681">Admoniti pandant quae sunt ventura Prophetae.</l>
               <l n="4.682">Si sacer ignota de Nazareth hactenus omnis</l>
               <l n="4.683">Subticuit Vates, quid eam proferre recentis</l>
               <l n="4.684">Famae posse putas? Non provenit inde quod altas</l>
               <l n="4.685">Afficiat mentes.” “Nil me movet iste,” reponit</l>
               <l n="4.686">Herodes, “somnus. Sed quod mihi saepe vetustis</l>
               <l n="4.687">Auditum est extare libris, tibi dicere, Simon,</l>
               <l n="4.688">Non opus est. Novisti etenim, paritura potentem</l>
               <l n="4.689">Nostra quod Iudaea Ducem, quem totius orbis</l>
               <l n="4.690">Expectat solium: fasces premet ille superbos,</l>
               <l n="4.691">Ut paleas quas aura rotat, diademata regum</l>
               <l n="4.692">Subiciet, solusque uno dominabitur ostro.”</l>
               <l n="4.693">“Rex, ut ais,” retulit Simon, “haec fama vagatur,</l>
               <l n="4.694">Nostraque nec tanti, fateor, Iudaea tepescit</l>
               <l n="4.695">Religione ducis. Sed tunc, mihi credito, Princeps</l>
               <l n="4.696">Is veniet mundique unus sublime capesset</l>
               <l n="4.697">Imperium, scelerum plenis cum strata tyrannis</l>
               <l n="4.698">Cervicem natura dabit ratioque petita</l>
               <l n="4.699">Ad iugulum, fido sua defensore tueri</l>
               <l n="4.700">Iura impos taetra condet caligine mundum. </l>
               <l n="4.701">Cum leges fasque omne ruet cedetque trementem</l>
               <l n="4.702">Nequitiae ad spolium fugiens Astraea bilancem,</l>
               <l n="4.703">Tunc veniet primi reparator idoneus aevi.”</l>
               <l n="4.704">Contra ait Ascalides: “Credo felicia victrix</l>
               <l n="4.705">Nequities iam signa movet vitiumque faventes</l>
               <l n="4.706">Excipit Aeolidas sceleratis puppibus auras.</l>
               <l n="4.707">Nulla aequi pactique fides: durosque reliquit</l>
               <l n="4.708">Terrigenas virtutis amor. Quid nequius hoste</l>
               <l n="4.709">Auditum est nostro, fallax cui Parthia favit,</l>
               <l n="4.710">Antigono? Quamvis demum mea perfidus arma</l>
               <l n="4.711">Sensit; cui etiam victis ex regibus uni</l>
               <l n="4.712">Postea Romanae collo rubuere secures.</l>
               <l n="4.713">Insidias fraudesque illas quis dicet, iniquae</l>
               <l n="4.714">Mollitur quos mentis Arabs? Pro pace petenda</l>
               <l n="4.715">Transmissos Aretas nuper crudele peremit</l>
               <l n="4.716">Legatos: ubi lex prohibens offendere sanctum</l>
               <l n="4.717">Legati nomen? Sed nil moror extera regum</l>
               <l n="4.718">Crimina et infidae gentis probra. Proximus ardet</l>
               <l n="4.719">Perfidia sanguis, sese domestica stirpis</l>
               <l n="4.720">Extulit impietas, quae ceu saeviret in hostem,</l>
               <l n="4.721">Saevit in affinem. Quas me quoque saepe cruento –</l>
               <l n="4.722">O fatum crudele! – faces restinguere ferro</l>
               <l n="4.723">Impulit et vitam agnata cervice pacisci!” </l>
               <l n="4.724">His dictis, memor interitus caedisque suorum,</l>
               <l n="4.725">Callidus ingemuit princeps, cui mente solebat</l>
               <l n="4.726">Hircani cruor ingratumque haerere peremptae</l>
               <l n="4.727">Funus Alexandriae, alterius quoque coniugis insons</l>
               <l n="4.728">Umbra aliaeque animae voluit quas una tyranni</l>
               <l n="4.729">Ira fuisse reas; fuerantque immitia saevae,</l>
               <l n="4.730">Quam ferus Ephratae exhibuit, praeludia scenae. </l>
               <l n="4.731">Dirum iterum mulcere ducem non degener infit</l>
               <l n="4.732">Turpis adulator Simon: “Extare scelestos</l>
               <l n="4.733">Quos ratio virtusque fugit non ambiguo, princeps;</l>
               <l n="4.734">Nec tamen imperio virtus caret. Ille domator</l>
               <l n="4.735">Perfidiae, facile accepturis vincla tyrannis</l>
               <l n="4.736">Imperat Augustus; timet hunc quicumque Latina</l>
               <l n="4.737">Non patitur virtute regi: sua frena momordit</l>
               <l n="4.738">Orbis et Augusto ratio se Caesare munit.</l>
               <l n="4.739">Si vero minus, Herodes, tibi provida rerum</l>
               <l n="4.740">Imperium fortuna dedit, non impare, princeps,</l>
               <l n="4.741">Flagitium virtute premis: par omnibus ultor</l>
               <l n="4.742">Caesar et Herodes superest, nec poscit iniqua </l>
               <l n="4.743">Alterius mucrone fides feritasque domari.</l>
               <l n="4.744">Invicto salva est istorum robore virtus;</l>
               <l n="4.745">Quo gemino veluti rectum se cardine volvit.” </l>
               <l n="4.746">His una expensis Mystam socerumque tyrannus</l>
               <l n="4.747">Amplexus, proprias gratus dimittit in aedes.</l>
            </div>
            <div type="poesis-caput">
               <head>26.</head>
               <l n="4.748"> Nunc me sera vocant, subiit quae urgentibus annis</l>
               <l n="4.749">Fata Ioachimus maturo plenior aevo.</l>
               <l n="4.750">Ferventes necdum soles aestivaque signa</l>
               <l n="4.751">Attigerat soboles Annae, mors quando paterni </l>
               <l n="4.752">Connubii castas extinxit frigida taedas.</l>
               <l n="4.753">Vix faciem quartum Lunae variaverat astrum,</l>
               <l n="4.754">Et nitido Mariam crescentem expresserat ore;</l>
               <l n="4.755">Cum gravis aetate et vergente in fata senecta</l>
               <l n="4.756">Occubuit Ioachimus. Sic Phosphorus orta </l>
               <l n="4.757">Conditur Aurora: visâ splendoris Eoi</l>
               <l n="4.758">Lucifer occumbit flammâ: non ille propinquum</l>
               <l n="4.759">Expectare solet, nec natum cernere solem.</l>
               <l n="4.760">Talis erat Ioachimus, caligine priscae</l>
               <l n="4.761">Legis olorino morum candore refulgens;</l>
               <l n="4.762">Hebraeae cernens Eoa crepuscula noctis,</l>
               <l n="4.763">Splendidus expirat, contentus ad usque serenam</l>
               <l n="4.764">Fulsisse Auroram legalis Phosphorus umbrae.</l>
               <l n="4.765">Iam nocturnorum legis praecesserat ingens</l>
               <l n="4.766">Astrorum numerus, quibus obtigit eminus istam</l>
               <l n="4.767">Suspirare facem: reliquis o pulchrior astris,</l>
               <l n="4.768">Phosphore, signorum fax ultima nocturnorum,</l>
               <l n="4.769">Multa Hebraearum stellarum nomina sortem</l>
               <l n="4.770">Optavere tuam, geminae sub pondere legis</l>
               <l n="4.771">Visa micare quidem, sed quae splendore beari</l>
               <l n="4.772">Non valuere, tibi cuius data copia, flammae. </l>
               <l n="4.773">Hac ignota abiit lacrymantis Pleias Adami,</l>
               <l n="4.774">Eliae plaustrum, puppis Noëtica, Abelis</l>
               <l n="4.775">Innocui Cygnus, Lyra Iessias, Ara fidelis</l>
               <l n="4.776">Thariadae, Gedeonis ovis, Mosaicus anguis,</l>
               <l n="4.777">Estheris diadema, gravis Nilotide spica</l>
               <l n="4.778">Messis, Orionius Machabei mucro, litata</l>
               <l n="4.779">Iephtias, et caesi Iudaeae gloria, fratres.</l>
               <l n="4.780">Lucifer Aurorae genitor, cui fulgor ab ipsa </l>
               <l n="4.781">Maior prole fuit, reliquis cedentibus astris,</l>
               <l n="4.782">Ipse etiam cadis exanimis: tua lumina Limbo</l>
               <l n="4.783">Claudi optant. Nato sed, Ioachime, relictae</l>
               <l n="4.784">Prolis in occasum laetus potes ire sereno.</l>
               <l n="4.785">Phosphore, gratis obis: expectant sidera lucem</l>
               <l n="4.786">Iam defuncta tuam: postremum noctis avitae,</l>
               <l n="4.787">Ioachime, iubar, reliquis coniungere legis</l>
               <l n="4.788">Sideribus. Carus venies, certissimus ortae</l>
               <l n="4.789">Aurorae testis quam suspirare sepultum</l>
               <l n="4.790">In tenebris semen flentis non cessat Adami. </l>
               <l n="4.791">Hanc Adam vocat ipse, expectat Noa, reposcit</l>
               <l n="4.792">Abramus, cupit hanc Moses, hanc experit Isac,</l>
               <l n="4.793">Progenitorque tuus David, claroque probatos</l>
               <l n="4.794">Iustitiae splendore patres ea flamma fatigat.</l>
            </div>
            <div type="poesis-caput">
               <head>27.</head>
               <l n="4.795"> Est locus, ut fertur, diro confinis Averno,</l>
               <l n="4.796">Sanctorum domus: hoc olim confluxit ad antrum</l>
               <l n="4.797">Purior Isacidum sanguis, quos criminis expers</l>
               <l n="4.798">Integritas Stygiae potuit subducere poenae.</l>
               <l n="4.799">Hanc Abramigenae, quique aequis moribus ante</l>
               <l n="4.800">Thariaden obiere pii, coluere latentem</l>
               <l n="4.801">Invisa tellure specum. Dixere vetusti</l>
               <l n="4.802">Christicolae Limbum, communi voce notantes</l>
               <l n="4.803">Terrae postremam Cocyti in finibus oram.</l>
               <l n="4.804">Hic specus immanis coopertus fornice saxi,</l>
               <l n="4.805">Phoebeae radios impar admittere lucis,</l>
               <l n="4.806">Completus densa umbrarum caligine squalet</l>
               <l n="4.807">Horridus: externo numquam penetrata calore</l>
               <l n="4.808">Marmora primaevam duris sub cautibus auram,</l>
               <l n="4.809">Nullo umquam Zephyro motam perflante, recondunt. </l>
               <l n="4.810">Hoc antri squalore patrum praetriste ferebant</l>
               <l n="4.811">Exilium sanctorum animae famulataque caelo</l>
               <l n="4.812">Religio clausi damnum tolerabat Olympi.</l>
               <l n="4.813">His pia iustorum diuturnis debuit umbris,</l>
               <l n="4.814">Authorem promissae libertatis Iesum</l>
               <l n="4.815">Expectare fides; cuius nisi nacta cruorem</l>
               <l n="4.816">Non erat obstrictas sibi dimissura catervas</l>
               <l n="4.817">Infera telluris regio, sine lumine, noctis</l>
               <l n="4.818">Continuae caligo, atri vicinia Ditis. </l>
               <l n="4.819">Sed licet innocuae Limbi tenebrosa tulissent</l>
               <l n="4.820">Electorum animae, nullos dabat ille dolores,</l>
               <l n="4.821">Aut poenas carcer; quas nec tetigere reorum</l>
               <l n="4.822">Ultrices Erebi flammae, nec forma draconum, </l>
               <l n="4.823">Saeva aut spectrorum vis terruit infernorum. </l>
               <l n="4.824">Attamen una illis, sed non minor omnibus una</l>
               <l n="4.825">Poena fuit, summa caeli regione remotos</l>
               <l n="4.826">Empyrei tolerare sitim, vultusque bonique</l>
               <l n="4.827">Copia divini fuerit subtracta quod illo</l>
               <l n="4.828">Exilii damno, culpâ infelicis Adami.</l>
               <l n="4.829">Illis poenarum dulcis comes, aurea summi</l>
               <l n="4.830">In maerore mali, miseraque in sorte serenae</l>
               <l n="4.831">Laetitiae nutrix nisi praeconcepta fuisset</l>
               <l n="4.832">Spes tantum largita sui, quod flebile dulci</l>
               <l n="4.833">Exilium patria, tenebras quod luce perenni</l>
               <l n="4.834">Mutaret ventura salus, locus ille vocari</l>
               <l n="4.835">Debuerat carcer, noxque horrida damnatorum.</l>
               <l n="4.836">At quia poenarum hoc expers veniebat ad antrum</l>
               <l n="4.837">Illorum probitas, quos olim tristia Limbi</l>
               <l n="4.838">Vincula rupturi Herois spes viva tenebat </l>
               <l n="4.839">Atque spei mensura fides, venturus in orbem</l>
               <l n="4.840">Infera divinus minuebat damna Redemptor.</l>
               <l n="4.841">Quot vero solis gyros habitura dolentem</l>
               <l n="4.842">Spes foret haec Iudam, maestos torquebat Apellas – </l>
               <l n="4.843">Incertae vis saeva morae. Quem vero silenti</l>
               <l n="4.844">Lapsurum gutta rorem dixere Prophetae,</l>
               <l n="4.845">Isto tellurem Auroramque madescere rore</l>
               <l n="4.846">Clamabant vincti; verno hunc quod germine sacrae</l>
               <l n="4.847">Signarent voces, illud prodire benigna</l>
               <l n="4.848">Optabant tellure rei, quod nube soluta,</l>
               <l n="4.849">In pluviam veluti, caelo descenderet iste</l>
               <l n="4.850">Divinus Bellator. Aquae sitibundus hiabat</l>
               <l n="4.851">Istius ad pluviam Limbus nubesque liquatis</l>
               <l n="4.852">Imbribus hunc miseri laticem stillare rogabant – </l>
               <l n="4.853">Non aliter quam cum summas vomit aethere flammas</l>
               <l n="4.854">Sirius aestivoque ardent Hyperione durae</l>
               <l n="4.855">Arvorum glebae, sterilesque humore carentes</l>
               <l n="4.856">Titan urit agros, millena petentia nimbos</l>
               <l n="4.857">Ora aperit tellus supplex humore rigari,</l>
               <l n="4.858">Usa petit tali pluviae solacia suadâ.</l>
               <l n="4.859">Tunc etiam grato si quae densatur ab Austro,</l>
               <l n="4.860">Agricolae observant nubes, quae signa paratam</l>
               <l n="4.861">In rivos abituram aiunt protendere lympham.</l>
               <l n="4.862">Talis erat vinctus fidei Abramitidis heres,</l>
               <l n="4.863">Fervidus optatae pro Vindice libertatis</l>
               <l n="4.864">Sollicitare magis precibus caeleste Tonantis</l>
               <l n="4.865">Subsidium, quam fecundas telluris aperta</l>
               <l n="4.866">Ora petant nubes, gratosque ex nubibus imbres.</l>
            </div>
            <div type="poesis-caput">
               <head>28.</head>
               <l n="4.867"> Saepe hos Aligeri caeli promissa docebant</l>
               <l n="4.868">Custodes rata stare quidem, tamen usque morantem</l>
               <l n="4.869">Statutum nescire diem, quo optata benigno</l>
               <l n="4.870">Libertas cum sole aderit: Mosaica legis</l>
               <l n="4.871">Nox tota in cursu est. Geminabant saepius illi:</l>
               <l n="4.872">“Quid, Custos, de nocte? Manet quid noctis, amice</l>
               <l n="4.873">Aliger? Heu, nimium longae da noscere finem</l>
               <l n="4.874">Noctis!” “Adhuc tempus modicum tolerate” reponit</l>
               <l n="4.875">Angelus. Illi iterum: “Heu modicum! Non praeterit unquam</l>
               <l n="4.876">Hoc modicum! Semper modicum, semperque misellis</l>
               <l n="4.877">Dicitur ‘Expecta!’ Nimis expectare quid ultra</l>
               <l n="4.878">Saecula Servator post tot divine moraris?”</l>
               <l n="4.879">Hos iterum alloquitur Custos: “Iam temporis huius</l>
               <l n="4.880">Indulta est brevior vobis mora, septuaginta </l>
               <l n="4.881">Hebdomadum numero: quater hinc ter denaque restat</l>
               <l n="4.882">Hebdomas et vestras victor descendet ad umbras</l>
               <l n="4.883">Messias nigroque hilares descendet Averno.”</l>
               <l n="4.884">Exclamant maesti manes: “Anne ergo, beate</l>
               <l n="4.885">Aliger, hoc modicum est? Quater et ter dena profundi</l>
               <l n="4.886">Praeteritura manent antri septennia, nec tu</l>
               <l n="4.887">Dicere formidas, modicum est? O saecula quinque </l>
               <l n="4.888">Quam magnum modicum est! Vobis, caelestia, vobis</l>
               <l n="4.889">Flamina pennigeri, modicum videatur id esse</l>
               <l n="4.890">Crediderim, aeterno semper quëis numine plenis</l>
               <l n="4.891">Mille anni sunt una dies; tellure sed ima </l>
               <l n="4.892">Et Stygii mersis nobis prope limina Ditis,</l>
               <l n="4.893">Una dies sunt mille anni. Vis quanta doloris</l>
               <l n="4.894">Restat adhuc! Ades o citius, divine Redemptor!</l>
               <l n="4.895">Diceris esse gigas equidem, sed passibus eheu</l>
               <l n="4.896">Quam nimium lentis nostras descendis ad oras!</l>
               <l n="4.897">Sit licet aeternum, sitque admirabile longum</l>
               <l n="4.898">Quod moliris iter, non te tamen illa tuosque</l>
               <l n="4.899">Longa gigantaeos remoretur semita gressus!”</l>
               <l n="4.900">Talibus infernae resonabant vocibus umbrae.</l>
            </div>
            <div type="poesis-caput">
               <head>29.</head>
               <l n="4.901"> Quin etiam si quando aliquam Iudaea dedisset</l>
               <l n="4.902">His tenebris post fata animam, cito discere manes</l>
               <l n="4.903">Solliciti optabant: Solymaei qualia mystae</l>
               <l n="4.904">Dant monita, afflatusque ferat responsa Sacerdos,</l>
               <l n="4.905">Quam cito venturum, maestum Israëla molestis</l>
               <l n="4.906">Erepturum umbris doceant oracula regem.</l>
               <l n="4.907">Dicebantque obita Limbum quëis morte venire</l>
               <l n="4.908">Contigit excelsum post Zorobabelis honorem,</l>
               <l n="4.909">Quem pressa exilii poena sub Principe Cyro</l>
               <l n="4.910">Chaldaeae victore tulit, Daniele quod aequo</l>
               <l n="4.911">Vate, ter atque quater denas, nescire negatum est,</l>
               <l n="4.912">Hebdomadas cessisse Deum, breviore Daturum</l>
               <l n="4.913">Exilii promissa morâ finemque dolorum. </l>
               <l n="4.914">Sed modica istius fuerant solacia vocis,</l>
               <l n="4.915">Ante pii manes quam praedicere monente</l>
               <l n="4.916">Aligero vinctae consolatore catervae.</l>
            </div>
            <div type="poesis-caput">
               <head>30.</head>
               <l n="4.917"> Cum tribus, Assyrius quëis cesserat ignis, ephebis, </l>
               <l n="4.918">Has etiam Vates Daniel devenerat umbras.</l>
               <l n="4.919">Ille triumphantis dominas Euphratis ad undas</l>
               <l n="4.920">Septuaginta, prius fati quam sanxerat ordo,</l>
               <l n="4.921">Venturum hebdomadis ignara fallere voce</l>
               <l n="4.922">Messiam cecinit: pariter cui saecula quinque ,</l>
               <l n="4.923">Lustra super septem, tanti spectabile lumen</l>
               <l n="4.924">Promisere Ducis. Sed Vates nesciit, illo</l>
               <l n="4.925">Annorum qualis numerus manaret in antro,</l>
               <l n="4.926">Discere ubi nullo poterat septennia signo.</l>
               <l n="4.927">Annos aeterni spatium non computat aevi.</l>
            </div>
            <div type="poesis-caput">
               <head>31.</head>
               <l n="4.928"> Post obitum Vatis per saecula quinque volutis</l>
               <l n="4.929">Orbibus aethereis, etiam postrema subivit</l>
               <l n="4.930">Fata Ioachimus, cuius rarissima terris</l>
               <l n="4.931">Non obscura fuit probitas: inferna petentem</l>
               <l n="4.932">Antra tamen nox atra tegit, tenebrisque Nepotem</l>
               <l n="4.933">Poenali expectat domiturum Tartara ligno.</l>
               <l n="4.934">Hunc animi postquam insolito splendore micantem</l>
               <l n="4.935">Aspexere rei Isacidae, nova provenit unde</l>
               <l n="4.936">Hospitis, inquirunt, virtus: num forte propinquum</l>
               <l n="4.937">Nuntiat authorem lucis? Quibus ista reponit</l>
               <l n="4.938">Ipse Ioachimus: “Vester felicibus hospes</l>
               <l n="4.939">Auspiciis haec antra peto, docturus in orbem</l>
               <l n="4.940">Advenisse nurum, certis quam destinat aether</l>
               <l n="4.941">Prodigiis matrem, divo Plutonia palmis</l>
               <l n="4.942">Pressuro spelaea Duci, nos Dite solutos</l>
               <l n="4.943">Qui vehet ingenti caeli ad convexa triumpho.</l>
               <l n="4.944">Aerumnis tunc finis erit, nostrisque serenus</l>
               <l n="4.945">Lamentis succedet inops maeroris Olympus.</l>
               <l n="4.946">Divinum vero Virgo paritura Gigantem,</l>
               <l n="4.947">Nata mihi est: illam sterilis complura rogatus</l>
               <l n="4.948">Aetatis post lustra Deus concessit, in ipsa </l>
               <l n="4.949">Connubii (pars Anna thori est) vitaeque senecta,</l>
               <l n="4.950">Et Mariam, caelo nomen dictante, vocavi.”</l>
               <l n="4.951">Hac voce ante omnes, fuerat cui proditus olim</l>
               <l n="4.952">Nominis istius splendor, spem quando salutis</l>
               <l n="4.953">Aligero monitore hausit sobolique futurae</l>
               <l n="4.954">Electam in saxo radiantis imagine stellae</l>
               <l n="4.955">Signavit matrem. Visus sine semine cretus</l>
               <l n="4.956">Exultare parens, Limbi diuturnior, unam</l>
               <l n="4.957">Excipias si prolem hospes, livore peremptam </l>
               <l n="4.958">Fratris inhumani; vel si cui integra purae</l>
               <l n="4.959">Criminis insedit virtus, quae morte paternum</l>
               <l n="4.960">Praevenit funus: laeto mox totius antri</l>
               <l n="4.961">Ad Mariae nomen plausu insonuere cavernae.</l>
            </div>
         </div>
         <div type="poesis-liber" met="hexameter" n="5">
            <head>IESSEIDOS LIBER V.</head>
            <div type="poesis-caput">
               <head>1.</head>
               <l n="5.1"> At Virgo augusti servans penetralia tecti</l>
               <l n="5.2">Et viduas formare nurus tenerasque puellas</l>
               <l n="5.3">Exempli virtute potens, sese omnibus aequam</l>
               <l n="5.4">Errare indocilem morum praebebat amussim. </l>
            </div>
            <div type="poesis-caput">
               <head>2.</head>
               <l n="5.5"> Nacta Phanuelem patrem Solymeia supplex</l>
               <l n="5.6">Templa colebat anus, primum cui septima postquam</l>
               <l n="5.7">Connubium solvisset hiems, pertaesa secundi</l>
               <l n="5.8">Anna thori, thalamos nequicquam urgente iuventâ,</l>
               <l n="5.9">Forma, opibus frustra bigamos suadentibus ignes,</l>
               <l n="5.10">Assiduo sese divinae mancipat aedis</l>
               <l n="5.11">Obsequio, castis replens ea limina votis.</l>
               <l n="5.12">Haec erat Anna, suus cui sorte Asteris opima</l>
               <l n="5.13">Vir genitus quondam pro dote reliquerat amplum</l>
               <l n="5.14">Vectigal, pecorumque greges, et plurima fundi</l>
               <l n="5.15">Iugera, nec modici pondus legaverat auri.</l>
               <l n="5.16">Illa autem suprema viri post fata, fovendos</l>
               <l n="5.17">Coniugis extincti manes non lenta piorum</l>
               <l n="5.18">Suscipit officiis operum; gremioque receptam</l>
               <l n="5.19">Abrami mentem (probitas cui nota mariti</l>
               <l n="5.20">Hanc poterat fecisse fidem) decernit ad aras</l>
               <l n="5.21">Libatis dapibus, sacro templi igne piare.</l>
            </div>
            <div type="poesis-caput">
               <head>3.</head>
               <l n="5.22"> Postquam animus multis opibus, prout contigit Annae</l>
               <l n="5.23">Accedit virtutis amans, pia munera grandi</l>
               <l n="5.24">Pectore metitur: largis hinc illa litantes</l>
               <l n="5.25">Muneribus mystas, inopes stipe, sacra replebat</l>
               <l n="5.26">Atria mactandis templo legalè iuvencis.</l>
               <l n="5.27">Hac pietate viri tumulum donisque sepultos</l>
               <l n="5.28">Talibus ornabat cineres, pietasque pudicae </l>
               <l n="5.29">Ista dabat vivae fidei suffragia nuptae.</l>
               <l n="5.30">Credidit illa etenim carnis compage solutas</l>
               <l n="5.31">Aeternùm durare animas aequique subire</l>
               <l n="5.32">Numinis arbitrium iustaque in lance peractae</l>
               <l n="5.33">Librari meritum vitae, quod palma vel atrox</l>
               <l n="5.34">Excipiat Nemesis: pariterque haerere minores</l>
               <l n="5.35">Mentibus exclusis maculas, quas rite repensis</l>
               <l n="5.36">Vivorum auferri meritis votisque sciebat.</l>
               <l n="5.37">Et quamvis nitidas sacris lustralibus atrae</l>
               <l n="5.38">Servarent animas umbrae, nec aperta pateret</l>
               <l n="5.39">Tunc vetita Isacidum puris quoque mentibus aura,</l>
               <l n="5.40">Quod necdum aetherea venisset ab arce Redemptor</l>
               <l n="5.41">Terrigenûm, clausi felix reserator Olympi,</l>
               <l n="5.42">Cocyti domitor. Tamen haec prodesse beatis</l>
               <l n="5.43">Exulibus poterant vivorum vota, quod illas</l>
               <l n="5.44">Isacidae puri tolerarent mitius umbras,</l>
               <l n="5.45">Vel quod subsidium supremi Vindicis ista </l>
               <l n="5.46">Urgeret pietas, celerem quo tristius Orci</l>
               <l n="5.47">Hospitibus deferret opem caeloque locaret.</l>
               <l n="5.48">Aut etiam si quas flammis abolere pusillas</l>
               <l n="5.49">Pectore servatas labes opus esset, habebant</l>
               <l n="5.50">Inde pii flammae ad veniam suffragia manes.</l>
            </div>
            <div type="poesis-caput">
               <head>4.</head>
               <l n="5.51"> Talibus ut primum cessit perfuncta iugalis</l>
               <l n="5.52">Officiis virtus, thalamis optata secundis</l>
               <l n="5.53">Anna fuit, quae tergemini florente iuventa</l>
               <l n="5.54">Septenni censuque procos urebat amantes.</l>
               <l n="5.55">Ast illa: “Extinctas nuper mihi coniuge rapto,</l>
               <l n="5.56">Anne novus tentabit hymen accendere taedas?</l>
               <l n="5.57">Explevi thalamum primique puerpera lecti</l>
               <l n="5.58">Possedi germen: repuli legale marito</l>
               <l n="5.59">Coniugii fecunda probrum, signatque parentem</l>
               <l n="5.60">Parva nec absimilis soboles. Nec degener ultra</l>
               <l n="5.61">Nupta Cupidineos, aliis obnoxia flammis, </l>
               <l n="5.62">Ducar in amplexus: tutando primus honori</l>
               <l n="5.63">Conveniebat hymen; aliae quas tristis adurit</l>
               <l n="5.64">Flamma faces, nequeunt sanctum laudare pudorem.</l>
               <l n="5.65">Iam satis est, uteri casta quod laude, Tonanti</l>
               <l n="5.66">Non fuit ingratus sanguis meus: editus infans</l>
               <l n="5.67">Numinis ad cultum nostri laus seminis ampla est.”</l>
            </div>
            <div type="poesis-caput">
               <head>5.</head>
               <l n="5.68"> Non solum hoc quod dicit, agit; maiora pudicam </l>
               <l n="5.69">Commendant exempla Annam: proscribere molles</l>
               <l n="5.70">Alterius thalami nexus, casumque secundi</l>
               <l n="5.71">Declinare thori, sacra securius aede</l>
               <l n="5.72">Proposuit claudenda nurus: prius illa tenello </l>
               <l n="5.73">Concessis opibus nato, dulcemque paternae</l>
               <l n="5.74">Committens tribui prolem, per compita templi</l>
               <l n="5.75">Maesta thori rapto gemuit consorte columba. </l>
               <l n="5.76">Illa dies, noctesque piis expendere sollers</l>
               <l n="5.77">Obsequiis, ieiuna cibi, caelestibus aptam</l>
               <l n="5.78">Deliciis mentem, precibus lassata ferebat.</l>
               <l n="5.79">Assiduis pariter lacrymis spectata beatum</l>
               <l n="5.80">Suspirare diem, cuius promissa misellis</l>
               <l n="5.81">Prosperitas tot iam saeclorum vota ciebat.</l>
               <l n="5.82">Illa etiam Vatum libris edocta notabat, </l>
               <l n="5.83">Iam prope spectandam terris promittere pacem</l>
               <l n="5.84">Aethere fluxuros mellis lactisque canales.</l>
               <l n="5.85">Plenius id tacitis didicisse afflatibus Annam</l>
               <l n="5.86">Crediderim: populisque, Dei secreta docente,</l>
               <l n="5.87">Hac etiam sciri voluisse Prophetide Numen. </l>
               <l n="5.88">Hoc afflante eadem didicit, licet illa bis octo</l>
               <l n="5.89">Vixisset properata viri post funera lustris,</l>
               <l n="5.90">Postremi immunem fati fore, donec amato</l>
               <l n="5.91">Thariadae qui notus erat, de sede veniret</l>
               <l n="5.92">Empyrea Princeps; vinctum Israëla daturus</l>
               <l n="5.93">Multa repromissae post saecula libertati.</l>
               <l n="5.94">Hac spe nixa suos numerabat laetior annos</l>
               <l n="5.95">Religiosa nurus, numquam cessante piorum</l>
               <l n="5.96">Accessu studioque operum temploque fidelem</l>
               <l n="5.97">Reddere non deses cura crescente senectam.</l>
               <l n="5.98">Fana augusta colens bis septuagesima vidit</l>
               <l n="5.99">Solstitia; ingressam spectat cum templa puellam</l>
               <l n="5.100">Anna Ioachimi natam sobolemque parentis </l>
               <l n="5.101">Alterius, gavisa sibi est quam compare dici</l>
               <l n="5.102">Voce Annam. Aspexit tenerae dum Virginis ora</l>
               <l n="5.103">Effigiemque magis formae caelestis habentem</l>
               <l n="5.104">Quam speciem moriturae, agnoverat Anna susurro</l>
               <l n="5.105">Flaminis interni, caeli hanc suffragia Matrem</l>
               <l n="5.106">Poscere, felici cuius de sanguine Princeps</l>
               <l n="5.107">Prodeat Hebraeus, Diti quoque iura daturus.</l>
               <l n="5.108">“O bona sors, quam laeta venis!” ait Anna, silenti</l>
               <l n="5.109">Ore quidem; tamen expressit simulacra latentis</l>
               <l n="5.110">Laetitiae iucunda oris frontisque serenae</l>
               <l n="5.111">Maiestas: “Iam specto tuum, regina, decorem,</l>
               <l n="5.112">Iam Dominae cerno ora meae!”, vultuque trienni</l>
               <l n="5.113">Blanditur natae Mariaeque in imagine tota est.</l>
            </div>
            <div type="poesis-caput">
               <head>6.</head>
               <l n="5.114"> Anna super reliquas templi, virtutis et aequi</l>
               <l n="5.115">Canitie laudata nurus, abscondita sacris</l>
               <l n="5.116">Virginibus veterum reserare oracula Vatum, </l>
               <l n="5.117">Non impar nec deses anus, memorare vetustas</l>
               <l n="5.118">Crebra prophetarum Christi de matre figuras,</l>
               <l n="5.119">Arcanumque decus, cuius sub cortice vocum</l>
               <l n="5.120">Virgineus signata tulit praeconia venter.</l>
               <l n="5.121">Illa frequens altum et clare ventura sonantem</l>
               <l n="5.122">Legit Amosiden; Iesseaque viscera pandit</l>
               <l n="5.123">Et virgam et florem; sine semine concepturae</l>
               <l n="5.124">Virginis exponit signum; tum cuius ab aevo</l>
               <l n="5.125">Est iter aeterno, sobolis primordia ructat.</l>
               <l n="5.126">Virginis ut vidit templum accessisse paratos</l>
               <l n="5.127">Iudaeae pro rege sinus, clam cognita prudens</l>
               <l n="5.128">Subticet arcana et praesentem prodere vulgo</l>
               <l n="5.129">Non probat ignaro matrem, sed clausa sub imo</l>
               <l n="5.130">Pectore danda palam quondam mysteria celat.</l>
               <l n="5.131">Interea observat natam et caeleste pudoris</l>
               <l n="5.132">Custodit pignus teneraeque ultronea curam</l>
               <l n="5.133">Suscipit infantis, Dominam quam saepe salutat.</l>
               <l n="5.134">Par tamen officiis Virgo, resalutat eandem</l>
               <l n="5.135">Et Dominam et matrem cupiitque ancilla vocari,</l>
               <l n="5.136">Ingratosque sibi titulos condemnat heriles. </l>
            </div>
            <div type="poesis-caput">
               <head>7.</head>
               <l n="5.137"> Illa magisterio quamvis imbuta Tonantis,</l>
               <l n="5.138">Mystica sacrorum nosset praeconia vatum,</l>
               <l n="5.139">Doctrinam tamen ore premit supplexque doceri</l>
               <l n="5.140">Postulat, auditae patiens humilisque magistrae.</l>
               <l n="5.141">Illud Amosidis persaepe reponere docta</l>
               <l n="5.142">Effatum: “pariet Virgo”, sibi proprius ille</l>
               <l n="5.143">Gnara quod esset honor, numquam demissior ullum</l>
               <l n="5.144">Audivit Vatem: quo tunc comprenderat Anna</l>
               <l n="5.145">Indicio, sua iam praenoscere fata puellam.</l>
               <l n="5.146">Non aliter matura viri quam regia virgo</l>
               <l n="5.147">Caesareo iungenda thoro, cum publica tanti</l>
               <l n="5.148">Necdum fama volat thalami, sed pectore clausus</l>
               <l n="5.149">Stat sponsi securis amor, cum Caesaris audit</l>
               <l n="5.150">Forte Palatinas sociali murmure nymphas</l>
               <l n="5.151">Divinare faces, quamvis prudentius illa</l>
               <l n="5.152">Subticeat sponsi nomen, tamen illius ignes</l>
               <l n="5.153">Non nescire, silens oculos demissa fatetur.</l>
               <l n="5.154">Ergo quod arcano iam flaminis Anna sciebat</l>
               <l n="5.155">Afflatu, Mariam proprii quoque ventris honorem</l>
               <l n="5.156">Non dubitat didicisse prius, Dominamque negabat</l>
               <l n="5.157">Ignorare decens, famulae quae nota fuissent.</l>
               <l n="5.158">Hic simul obstupuit, qualis prudentia parvam</l>
               <l n="5.159">Ornaret Nympham, tacito quae pectore tantas</l>
               <l n="5.160">Asservabat opes: tantae cui copia lucis</l>
               <l n="5.161">Fluxit et aethereus Charitum quam reddidit imber</l>
               <l n="5.162">Prodigium et summae specimen mirabile dextrae;</l>
               <l n="5.163">Quam demissa suas premeret mens conscia dotes.</l>
               <l n="5.164">Sed quam venturi implevit lux praescia fati,</l>
               <l n="5.165">Lux eadem quoque nosse dedit, constanter ubique</l>
               <l n="5.166">Compositae servare decus moresque puellae.</l>
               <l n="5.167">Arcanique tenax Virgo caelestia numquam</l>
               <l n="5.168">Lumina secreto cordis prodire recessu</l>
               <l n="5.169">Passa, suos animi pressit prudenter amores.</l>
            </div>
            <div type="poesis-caput">
               <head>8.</head>
               <l n="5.170"> Mens proprium sciens puro demissa colore</l>
               <l n="5.171">Apparere nihil, fuerat fidissima tantae</l>
               <l n="5.172">Servatrix gazae: paris est nec luminis Argus,</l>
               <l n="5.173">Mens humilis quantum vigilat sibi. Vana latentes</l>
               <l n="5.174">Lux perdit dum prodit opes: caelestis avarum</l>
               <l n="5.175">Et timidum spoliari animum decet esse favoris.</l>
               <l n="5.176">Regia quod novit Virgo, quae mentis et ipsum</l>
               <l n="5.177">Naturam superans penetrabat acumine verum. </l>
               <l n="5.178">Maturante magis, sapiens aetate puellam</l>
               <l n="5.179">Mirabatur anus, quod nullus in actibus error,</l>
               <l n="5.180">Nulla animi levitas, puris nil labis inesset</l>
               <l n="5.181">Moribus, aeternum natura imitante nitorem. </l>
            </div>
            <div type="poesis-caput">
               <head>9.</head>
               <l n="5.182"> Quae vero vitae ratio Mariamque teneret</l>
               <l n="5.183">Quae pietas, quae religio, sacrique caloris</l>
               <l n="5.184">Arderet quo flamma gradu, si nescia tantae</l>
               <l n="5.185">Virtutis portenta loqui me deseret oris</l>
               <l n="5.186">Gratia, nil moror: audebo licet impare lingua</l>
               <l n="5.187">Prodere: plus esset vitii de Virgine tanta</l>
               <l n="5.188">Nolle loqui exiguum vatem quam nolle silere. </l>
            </div>
            <div type="poesis-caput">
               <head>10.</head>
               <l n="5.189"> Prima fuit, sed summa fuit qua Virgo calebat</l>
               <l n="5.190">Fax, in sidereas mentis pernicibus alis</l>
               <l n="5.191">Eniti sedes celsique in nube Tonantis</l>
               <l n="5.192">Vestigare iubar, non deficiente volatu</l>
               <l n="5.193">Mentibus aethereis misceri et vincere sacras</l>
               <l n="5.194">Aligerûm, quibus est prior excellentia, flammas.</l>
            </div>
            <div type="poesis-caput">
               <head>11.</head>
               <l n="5.195"> Dicite, caelestes animae, quas alta polorum</l>
               <l n="5.196">Evehit astrorum radiis animata curulis,</l>
               <l n="5.197">Forsitan Hebraeae vobis certare puellae</l>
               <l n="5.198">Est calor? En veluti teneris vibrat aurea fibris</l>
               <l n="5.199">Spicula, pectoribusque ignes flammasque coruscat,</l>
               <l n="5.200">Authorisque petit cor inaccessibile vestri!</l>
               <l n="5.201">Si ferit illa Deum victumque ardore Tonantem </l>
               <l n="5.202">Attrahit atque suos (quanti est hoc pondus amoris!)</l>
               <l n="5.203">Orbis communi pro pace paciscitur ignes:</l>
               <l n="5.204">Cui vestrûm, aligeri, tantae stat gloria flammae, </l>
               <l n="5.205">Quem vestrûm tantus stimulat calor? Ite, beatae,</l>
               <l n="5.206">Vel maiora animi ructate incendia, mentes,</l>
               <l n="5.207">Vel tenerae ardoris palmam concedite Natae.</l>
               <l n="5.208">Et dubitatis adhuc terrenaque membra morantur</l>
               <l n="5.209">Virgineis ignes vestros submittere votis?</l>
               <l n="5.210">Dicite, num potis est humanis artubus abdi</l>
               <l n="5.211">Tam<note place="foot" n="*">211 Tam : Fam</note> sublimem animam
            cui nil adversa resistat</l>
               <l n="5.212">Membrorum gravitas, carnis nil sarcina mentem</l>
               <l n="5.213">Ire vetet, comperta Dei propellat amati</l>
               <l n="5.214">Quo bonitas? Nihil hoc fieri quo posse negetis,</l>
               <l n="5.215">Audio! Vestrarum Charitum nec limite tantam </l>
               <l n="5.216">Circumscribi opus est animam, fulgere sed illa </l>
               <l n="5.217">Excessu maiore potest, quam summus Olympi</l>
               <l n="5.218">Aliger; et talis Maria est, cui pectora pleno,</l>
               <l n="5.219">Divinus Charitum complevit gurgite torrens.</l>
               <l n="5.220">Haec Verbi decreta parens; Verbi illius, inquam, </l>
               <l n="5.221">Quod vestra, Aligeri, lux est qua cuncta videtis:</l>
               <l n="5.222">Vosque etiam Verbo melius comprenditis isto,</l>
               <l n="5.223">Quam vos in vobis – quanto est spectare volenti</l>
               <l n="5.224">Clarior obscuro lux vespere matutina.</l>
               <l n="5.225">Deberi visa est tantae iam summa puellae, </l>
               <l n="5.226">Aethereâ maior vis pectoris: esset ineptum</l>
               <l n="5.227">Effari: Mariae superûm tribuisse beatas – </l>
               <l n="5.228">Materiam livoris – opes; Triadique propinquum</l>
               <l n="5.229">Nacta gradum Virgo, quod post sua terga relictas</l>
               <l n="5.230">Sensisset potiore Deo splendescere mentes.</l>
            </div>
            <div type="poesis-caput">
               <head>12.</head>
               <l n="5.231"> Crebrius an vester, somnoque immunis ab omni,</l>
               <l n="5.232">Aligeri, num fervet amor, Mariamque soporis </l>
               <l n="5.233">Desidie mentis fax interrupta resolvit?</l>
               <l n="5.234">Non ita caelestes, residis quëis libera somni</l>
               <l n="5.235">Est pietas, censete animae, nec regia Virgo,</l>
               <l n="5.236">Quando soporiferae concedit lumina nocti,</l>
               <l n="5.237">Mente cubat, cordisque suus non sustinet ardor</l>
               <l n="5.238">Otia, nocturnae vigilantior ore Dianae.</l>
               <l n="5.239">Invadit cum membra sopor, se limite claudit</l>
               <l n="5.240">Corporeo, vetitus proprios excedere fines,</l>
               <l n="5.241">Exemptumque animae timidus sopire vigorem.</l>
               <l n="5.242">Debuit hoc etiam Mariam secernere damno</l>
               <l n="5.243">Reginae supremus honor, ne segnior esset</l>
               <l n="5.244">Mentibus aethereis, quëis nullo tempore fervens</l>
               <l n="5.245">Vis animi sacri studium intermittit amoris.</l>
               <l n="5.246">Talis erat, sed maior erat, cui gratia maior,</l>
               <l n="5.247">Fax Mariae, quae tantae animae concessa sub ipso</l>
               <l n="5.248">Corporis accessu, merito quoque iure stupendos</l>
               <l n="5.249">Ipsis Caelitibus semper crescebat in aestus.</l>
               <l n="5.250">Reddidit hoc Virgo Delubrum augustius auro,</l>
               <l n="5.251">Quam classis quod Eoa tulit, populata superbas</l>
               <l n="5.252">Auri gemmarumque plagas: illustrius omni</l>
               <l n="5.253">Virgineis facibus Solyme resplenduit astro. </l>
            </div>
            <div type="poesis-caput">
               <head>13.</head>
               <l n="5.254"> Nec locus aut tempus sacris ardoribus aptum</l>
               <l n="5.255">Defuit: arcanae quantumvis conscia flammae</l>
               <l n="5.256">Aedes tota foret, solitò maioribus ignes</l>
               <l n="5.257">Sed quae Virgineos vidit fervescere votis,</l>
               <l n="5.258">Delubri pars una fuit, sacratius illud</l>
               <l n="5.259">Divinae penetrale Domus summaque verendum</l>
               <l n="5.260">Religione adytum, quo se tangentibus alis</l>
               <l n="5.261">Bisgeminos voluit mediam stipare Cherubos,</l>
               <l n="5.262">Templi author monitis doctus caelestibus Arcam.</l>
               <l n="5.263">Aequa Domus votis; sed qua ratione puellae</l>
               <l n="5.264">Fas erat augusti (quo bis totius in anni</l>
               <l n="5.265">Curriculo primae vetitum fuit ire tiarae)</l>
               <l n="5.266">Ingressum tentare loci? Qua lege potestas</l>
               <l n="5.267">Ulla, precatura tenera pro Virgine sacras</l>
               <l n="5.268">Reclusit valvas, quas ipsa Aronica tantum</l>
               <l n="5.269">Obiecto poterat velo spectare senectus?</l>
               <l n="5.270">Ista cui adversa licuit penetralia lege</l>
               <l n="5.271">Pandere et horroris plenos attingere postes?</l>
               <l n="5.272">Sed Dominum templi mater paritura Virago </l>
               <l n="5.273">Hoc vetito immunis, nullum violabat avitae</l>
               <l n="5.274">Praescriptum legis, tabulis legalibus impar</l>
               <l n="5.275">Adstringi, proprio nisi se demittere vellet</l>
               <l n="5.276">Libertas placito, parendique ardua virtus.</l>
               <l n="5.277">Haec etenim legum immunem sortita fuisset</l>
               <l n="5.278">Quantumvis regina gradum, tamen omnia patrum</l>
               <l n="5.279">Isacidum sancita probat, se subdere numquam</l>
               <l n="5.280">Deses, ut eximium tantae virtutis honorem</l>
               <l n="5.281">Explicet humanosque premat demissa rumores.</l>
               <l n="5.282">Hic etiam parere humilem, secreta petendi</l>
               <l n="5.283">Quantumvis adyta et vetitis succedere tectis</l>
               <l n="5.284">Nulla fatigaret mentis votique cupido.</l>
               <l n="5.285">Quin etiam demissa animi se crederet ista</l>
               <l n="5.286">Parte Domus ibidemque Arcae fulgore repostae</l>
               <l n="5.287">Longius arceri; tamen explorata iubentis</l>
               <l n="5.288">Numinis et semper Mariae observata voluntas, </l>
               <l n="5.289">Haec implenda suis statuit sacraria votis.</l>
               <l n="5.290">Hoc mandante Deo Virgo penetrale subibat</l>
               <l n="5.291">Aligero monstrante viam vetitasque sacrati</l>
               <l n="5.292">Recludente fores adyti; qui semper eodem,</l>
               <l n="5.293">Cum medium nox alta silet, perfunctus honoris</l>
               <l n="5.294">Officio, patefacta piae dabat atria Nymphae.</l>
               <l n="5.295">Si vati patuit, quoties opus esset, ad Arcam</l>
               <l n="5.296">Cornigero accessus, mediaque e sede, Cherubis</l>
               <l n="5.297">Quam formare fuit iunctis pro Numine pennis; </l>
               <l n="5.298">Audire aethereum dantem responsa Tonantem</l>
               <l n="5.299">Si meruit Moses, numquid Genetrice minister</l>
               <l n="5.300">Maior et augusto legatus dignior ostro?</l>
            </div>
            <div type="poesis-caput">
               <head>14.</head>
               <l n="5.301"> Iessaeae vero, postquam Solymaea beavit</l>
               <l n="5.302">Ingressu Delubra, fuit mos iste puellae</l>
               <l n="5.303">Continuus: modicum post pensa diurna soporem </l>
               <l n="5.304">Naturae intuitu teneros mittebat in artus.</l>
               <l n="5.305">Nec tamen (angelici terreno in corpore pollens</l>
               <l n="5.306">Libertate animi) somno detenta premebat</l>
               <l n="5.307">Internum lumen: nec erat par pectoris ille</l>
               <l n="5.308">Membrorumque sopor, flammis cui iugibus ardens</l>
               <l n="5.309">Nulla reposcebat somni intervalla voluntas. </l>
               <l n="5.310">At medio adversis cum sol radiaret Olympo</l>
               <l n="5.311">Antaecis paribusque umbris distantia summam</l>
               <l n="5.312">Formabant Solymae lucis confinia noctem,</l>
               <l n="5.313">Adveniens caelo iucundus adesse solebat</l>
               <l n="5.314">Aliger, ut Mariam suetis pro more praeiret</l>
               <l n="5.315">Obsequiis, subiturae imum penetrale puellae</l>
               <l n="5.316">Et comes et lumen; fortisque recludere sacras</l>
               <l n="5.317">Arcani valvas adyti, quas simplice primus</l>
               <l n="5.318">Cuiusvis anni introitu reserabat et idem</l>
               <l n="5.319">Tergemino egrediens firmaverat aere sacerdos. </l>
               <l n="5.320">Hae subito impulsu tacito patuere reclusae</l>
               <l n="5.321">Aligero veniente fores Mariamque Cherubi</l>
               <l n="5.322">Excepere hilares, quorum plaudentibus alis,</l>
               <l n="5.323">Admissa est proprio nova Numinis Arca sacello.</l>
               <l n="5.324">Illa velut summos cum Luna recolligit ignes,</l>
               <l n="5.325">Stellarum incedens vultu radiante per axem,</l>
               <l n="5.326">Extenuansque umbras, fratris quas proximus auxit</l>
               <l n="5.327">Occubitus, templi claro fulgore micantis</l>
               <l n="5.328">Intrat in auratos postes legisque repertas</l>
               <l n="5.329">Incipit illato Virgo splendore figuras</l>
               <l n="5.330">Perdere mansuroque umbras tenuare nitore.</l>
            </div>
            <div type="poesis-caput">
               <head>15.</head>
               <l n="5.331"> Inter adorati nocturna ea symbola fani</l>
               <l n="5.332">Praecipuum fuit Arca iubar, cui arida plantae</l>
               <l n="5.333">Materies induta aurum, rude cetera lignum;</l>
               <l n="5.334">Ex superinducto lucem lucrata metallo,</l>
               <l n="5.335">Latriam ex signo, vivam quo Numinis Arcam</l>
               <l n="5.336">Vaticinans cultum antiquis extorsit Apellis.</l>
               <l n="5.337">Hoc Mariam referebat opus molemque futurae</l>
               <l n="5.338">Virgineae lucis perpende, quod illius umbram</l>
               <l n="5.339">Augustum radiorum igni formaverit aurum.</l>
            </div>
            <div type="poesis-caput">
               <head>16.</head>
               <l n="5.340"> Arcae ingressa Domum Virgo oratura Tonantem</l>
               <l n="5.341">Invenit de nocte diem: qui lucis ab illo</l>
               <l n="5.342">Manabat simulacro imber fususque ministri</l>
               <l n="5.343">Aligeri fuit ore nitor, formabat adultum</l>
               <l n="5.344">Supremo Phoebi par stantis in aethere lumen. </l>
               <l n="5.345">Cernua adoravit venturi insignia fati:</l>
               <l n="5.346">Seque figurari rutilo nescire metallo</l>
               <l n="5.347">Non potuit, cultaeque umbrari aenigmate capsae.</l>
               <l n="5.348">Hac vero Phario servatus flumine Vates</l>
               <l n="5.349">Corniger inclusit, celso quae vertice Sinae</l>
               <l n="5.350">Descripsit duro legum compendia saxo</l>
               <l n="5.351">Non terrena manus. Qui per deserta profectos</l>
               <l n="5.352">Pavit Abramigenas, panem servavit ibidem:</l>
               <l n="5.353">Hic siccam Aronis dantem vernantia virgam</l>
               <l n="5.354">Lilia, venturos posuit signantia casus.</l>
               <l n="5.355">Noverat haec Virgo: tum singula mente revolvens,</l>
               <l n="5.356">“Messiae matrem haec,” inquit, “ventremque beatum</l>
               <l n="5.357">Arca refert”, propriae interpres non degener umbrae.</l>
               <l n="5.358">Signa futurum etiam penetrans umbrantia verum</l>
               <l n="5.359">Sic loquitur: “Nostra et patrum quid lege cavata</l>
               <l n="5.360">Saxa docent inclusa Arcae, nisi robore petrae</l>
               <l n="5.361">Messiam insignem, recti praecepta daturum, </l>
               <l n="5.362">Et legem quae saxa domet? Sine sede vaganti</l>
               <l n="5.363">Isacidae quae lapsus habet mysteria panis?</l>
               <l n="5.364">Nutritorem hominum signat, labefacta cibantem</l>
               <l n="5.365">Pectora Messiam. Quid flos de stipite sicco</l>
               <l n="5.366">Ascendens? Hic Virgineae praeconia matris,</l>
               <l n="5.367">Promissum populis non terrae ab origine germen</l>
               <l n="5.368">Parturientis habet, cui tota ex aethere proles.”</l>
            </div>
            <div type="poesis-caput">
               <head>17.</head>
               <l n="5.369"> Talia dicebat Virgo, cui divinorum</l>
               <l n="5.370">Conscia fatorum quamvis cortina pateret,</l>
               <l n="5.371">Seque etiam tantam caelestis diphtera matrem</l>
               <l n="5.372">Diceret, illa tamen posset si ancilla probari,</l>
               <l n="5.373">Grande sibi, licet inferior foret omnibus una, </l>
               <l n="5.374">Censuit esse decus. Crebroque in vota profuso</l>
               <l n="5.375">Pectore dicebat: “Quaecumque electa cupiti</l>
               <l n="5.376">Messiae Genetrix, Virgo fecunda veniret, </l>
               <l n="5.377">Certarem obsequiis cuperemque impendere totas</l>
               <l n="5.378">Ad Dominae matrisque huius compendia curas.”</l>
               <l n="5.379">Haec ita promebat, non quod divina tulisset</l>
               <l n="5.380">Ambiguâ decreta fide, quëis docta tenebat</l>
               <l n="5.381">Maternum secura decus, sed prodidit istis</l>
               <l n="5.382">Pectoris ardorem votis, animosa mereri</l>
               <l n="5.383">Servitiis, quamcumque daret fors ista parentem.</l>
            </div>
            <div type="poesis-caput">
               <head>18.</head>
               <l n="5.384"> Postea Virginei pondus caeleste pudoris</l>
               <l n="5.385">Messiam exoptat dicens: “Totius Adami</l>
               <l n="5.386">Servator sperate, veni! Tibi nostra calescunt</l>
               <l n="5.387">Pectora! Maternam cur non descendis in alvum</l>
               <l n="5.388">Progenies promissa Dei? Si lurida ferro</l>
               <l n="5.389">Colla Sioneis horrent captiva puellis;</l>
               <l n="5.390">Te durus veniente chalybs, te vindice frangi</l>
               <l n="5.391">Terrigenûm servile iugum Charitumque tuarum</l>
               <l n="5.392">Vincla soluturo putrescere poscit olivo.</l>
               <l n="5.393">Maesti Abramigenae, patrum sancta agmina, vultus</l>
               <l n="5.394">Expectant, venture, tuos, mitissime caeli</l>
               <l n="5.395">Splendor, ut adversos tandem tua ventilet hostes</l>
               <l n="5.396">Dextera, quem manibus torquentem cornua noster</l>
               <l n="5.397">Aspexit Vates. Propera, lux nostra, venique</l>
               <l n="5.398">Inclite Tartareo Dux certature tyranno. </l>
               <l n="5.399">Prodeat in campum et bello tota fulguret hasta,</l>
               <l n="5.400">Quâ saevum Phlegetonta premas trepidetque potestas</l>
               <l n="5.401">Ante tuos inimica pedes. Fortissime surge.</l>
               <l n="5.402">Bellator, femorique, Stygem qui terreat, ensem</l>
               <l n="5.403">Appende et virga, qua nulla est aequior, orbem</l>
               <l n="5.404">Iustitiae aeternâ propera componere famâ.</l>
               <l n="5.405">Terrigenûm caelique decor nostrique futurus</l>
               <l n="5.406">Adsis cordis amor, nostri pax pectoris, adsis!”</l>
               <l n="5.407">Pluraque dicebat, caelo quëis plura rogabat</l>
               <l n="5.408">Munera, possessas animi cumulantia flammas. </l>
            </div>
            <div type="poesis-caput">
               <head>19.</head>
               <l n="5.409"> Illa modo ingenitum votis sibi stringere Patrem</l>
               <l n="5.410">Ardet et aeternam Verbi modo hypostasin orat</l>
               <l n="5.411">Progeniemque Patris, de qua sensisse loquentem </l>
               <l n="5.412">Scivit Amosidem, praesenti voce futuri</l>
               <l n="5.413">Praesagum fati. “Nobis cum parvulus Infans</l>
               <l n="5.414">Natus, et ipse datus nobis est Filius” inquit.</l>
               <l n="5.415">Hic haerere magis Virgo prolisque beatae</l>
               <l n="5.416">In corpus venturae ingens expendere sollers</l>
               <l n="5.417">Prodigium: laetum, fortunatumque parentis</l>
               <l n="5.418">Extollit fetum, felicia viscera dicit, </l>
               <l n="5.419">Ex quibus haec veniet terras visura propago. </l>
               <l n="5.420">Inde Patris Sobolisque unum meditatur amorem, </l>
               <l n="5.421">Ex utroque Deum, amborum spirabile Numen.</l>
            </div>
            <div type="poesis-caput">
               <head>20.</head>
               <l n="5.422"> Codice fatidico quamvis obscura lateret</l>
               <l n="5.423">Et modicum apparens veteres vitaret Apellas</l>
               <l n="5.424">Lux admirandae Triadis, sub Numinis una</l>
               <l n="5.425">Maiestate triplex veluti persona perennet</l>
               <l n="5.426">Ignaros. Tamen illa Deum, mirabile! primo</l>
               <l n="5.427">Momento sortita oculis, quo segnior Annae</l>
               <l n="5.428">Intumuit venter, valuit cognoscere pulsis</l>
               <l n="5.429">Tergeminam aeterni splendoris hypostasin umbris. </l>
               <l n="5.430">Postea multiplices quos se Deus explicat extra</l>
               <l n="5.431">Ponderat effectus operum librataque rerum</l>
               <l n="5.432">Mira creatarum spectacula pectore perflant</l>
               <l n="5.433">Virgineo accensos meditari Numinis ignes.</l>
               <l n="5.434">Non aliter quam caelesti cum fulmine tactae</l>
               <l n="5.435">Silvestres fulsere trabes, si flantibus Euris</l>
               <l n="5.436">Mota tremat pinus, piceo de stipite maior</l>
               <l n="5.437">Flamma venit carpitque alias vis ignea plantas;</l>
               <l n="5.438">Tunc unus fit silva rogus, restinguere molles</l>
               <l n="5.439">Quem nequeant nimbi, vix si comitantibus Haedis,</l>
               <l n="5.440">Imbriferae pronis occurrant Pleiades urnis – </l>
               <l n="5.441">Talis Virgo sacro fibras accensa Tonantis</l>
               <l n="5.442">Lumine, divinorum operum consueta moveri</l>
               <l n="5.443">Flammarique magis forma, numero, ordine, mole,</l>
               <l n="5.444">Cuncta sui ceu flabra forent animata caloris,</l>
               <l n="5.445">Tota rogo similis, flammis caelestibus ardet. </l>
               <l n="5.446">Hanc crebri poenarum imbres multique laborum</l>
               <l n="5.447">Indomitam sensere amnes; nec plena dolorum</l>
               <l n="5.448">Flumina, nec rapidus torrens Crucis obruit alto</l>
               <l n="5.449">Virginei cordis divina incendia rivo.</l>
            </div>
            <div type="poesis-caput">
               <head>21.</head>
               <l n="5.450"> Huic licet aetherei vis tanta fuisset amoris,</l>
               <l n="5.451">Non tamen ista fuit sterilis fax: ultra calere</l>
               <l n="5.452">Sollicita optabat, semper crescentibus uri</l>
               <l n="5.453">Ignibus, extremos donec resolutus abiret</l>
               <l n="5.454">In cineres augeri impar, dare corpora leto</l>
               <l n="5.455">Non impar, uniri astris cupidissimus ardor. </l>
               <l n="5.456">Nec contenta suas vibrare in sidera Virgo</l>
               <l n="5.457">Sola faces, Italo similis flagrare Vesevo</l>
               <l n="5.458">Vicinos late campos et rura cremanti,</l>
               <l n="5.459">His hominum genus omne petit succumbere flammis.</l>
               <l n="5.460">Concipiebat enim – vasti quoque pectoris, annos</l>
               <l n="5.461">Non egressa rudes Virgo – quae copia summi,</l>
               <l n="5.462">Quae moles immensa boni, sine litore quantum</l>
               <l n="5.463">Nectaris aeterni pelagus socordia mentis</l>
               <l n="5.464">Expetat humanae labra, invitetque calentem</l>
               <l n="5.465">Terrigenûm replere gulam, quorum improba vexat</l>
               <l n="5.466">Ora sitis, putentis aquae devincta paludi. </l>
               <l n="5.467">Ac veluti qui solem audax Iovis armiger ales</l>
               <l n="5.468">Respicit, ardenti non claudens lumina Phoebo,</l>
               <l n="5.469">Immotâ tanti sidus spectare decoris</l>
               <l n="5.470">Laetatur pupillae acie, poscitque pusillas</l>
               <l n="5.471">Illi etiam volucres frontem committere lucis</l>
               <l n="5.472">Oceano, cupidus parvos sua gaudia fetus</l>
               <l n="5.473">Discere et immani vultus aptare sereno – </l>
               <l n="5.474">Talis divinae lucis perpendere molem</l>
               <l n="5.475">Terrigenas cupiit Virgo, bonitatis abysso</l>
               <l n="5.476">Aeternae immergi, quos ad purissima mentis</l>
               <l n="5.477">Gaudia divinum pectus pietasque vocabat.</l>
            </div>
            <div type="poesis-caput">
               <head>22.</head>
               <l n="5.478"> Votorum expleta serie quae regia Virgo</l>
               <l n="5.479">Nocte dabat, cum pennigero comitante ministro </l>
               <l n="5.480">Sacra adyta atque uni concessum limen adiret.</l>
               <l n="5.481">Nocturnae astrorum flammae, labentia caelo</l>
               <l n="5.482">Sidera festinare levi apparente rotarum</l>
               <l n="5.483">Lumine, purpureo pexam iam crine monebant</l>
               <l n="5.484">Auroram. Precibus posito tunc fine beatus</l>
               <l n="5.485">Aliger ardentem votis et Numinis igne</l>
               <l n="5.486">Ad solitum sexus Mariam conclave reducit.</l>
               <l n="5.487">Hic etiam internas ceu impos omittere mentis</l>
               <l n="5.488">Delicias pia vota novat noctisque diurno</l>
               <l n="5.489">Flammea connectit Virgo praecordia penso. </l>
               <l n="5.490">Lucifero surgente sacrum iucunda puellae</l>
               <l n="5.491">Cura Volumen erat signataque codice Vatum</l>
               <l n="5.492">Noscere compositâ divina oracula mente;</l>
               <l n="5.493">Inde suum puris manibus dare sueta laborem,</l>
               <l n="5.494">Aut telas pingebat acu tinctisque lebete</l>
               <l n="5.495">Sidonio aut niveis variabat stamina filis.</l>
               <l n="5.496">Germinaque et ficto surgentes cespite flores</l>
               <l n="5.497">Formabat, propriae exemplo fortasse parentis</l>
               <l n="5.498">Docta, vel alterius tunc erudientis Arachnae</l>
               <l n="5.499">Delubri nymphas, pingendi imbuta Minervâ.</l>
            </div>
            <div type="poesis-caput">
               <head>23.</head>
               <l n="5.500"> Ex reliquis tela una fuit, bis duplice circum </l>
               <l n="5.501">Margine, sed pariter longo, quam fine quaterno</l>
               <l n="5.502">Undique linea par Phrygiae distendit in usum</l>
               <l n="5.503">Artis. Erat pictus variis cum floribus hortus:</l>
               <l n="5.504">Hortus, Adame, tuam qui si nescisset orexim,</l>
               <l n="5.505">Staret adhuc et adhuc insontibus illa colonis</l>
               <l n="5.506">Gauderet tellus, vitali germine praestans,</l>
               <l n="5.507">Spinarum vepriumque expers, ignara sepulchri.</l>
               <l n="5.508">Coeperat hoc scitis linum variare figuris</l>
               <l n="5.509">Virgo; suus iam floris honor foliisque comisque</l>
               <l n="5.510">Frondibus arboribusque suus fuit impare filo</l>
               <l n="5.511">Distinctus color; in medio producta petebant</l>
               <l n="5.512">Fatalem cor telae habituram licia plantam.</l>
               <l n="5.513">Iamque fuit ramis distincta virentibus arbor</l>
               <l n="5.514">Et sua protensae poscebant germina frondes,</l>
               <l n="5.515">Quëis filo innexum iam Virgo paraverat aurum.</l>
               <l n="5.516">Fructibus illa aequum dum pollice circinat orbem</l>
               <l n="5.517">Et telam vestigat acu, cum pollice fixa</l>
               <l n="5.518">Coepit acus tremere et fatales ducere fructus,</l>
               <l n="5.519">Unde scelus morsque erupit, formidine pomi</l>
               <l n="5.520">Horret iners Virgo; et qualem reiecerat una</l>
               <l n="5.521">Ore animoque cibum, quamvis mendacia telae,</l>
               <l n="5.522">Inconstante timet producere toxica dextrâ.</l>
               <l n="5.523">Despexitque artem tristis secumque locuta</l>
               <l n="5.524">Sic fertur: “Vetita et primaevae conscia culpae</l>
               <l n="5.525">Germina damnatasque dapes componere filo</l>
               <l n="5.526">Aggrediar? Damnetur opus, tellure furentis</l>
               <l n="5.527">Initium sceleris: quid ego paro reddere vitam</l>
               <l n="5.528">Funeris authori, danti rea pabula, ramo?</l>
               <l n="5.529">Mens horret, nec dextra audet versare nocentis</l>
               <l n="5.530">Germinis effigiem: gaudet quo Tartara pomo,</l>
               <l n="5.531">Caligant oculi, languescit dextera, pectus</l>
               <l n="5.532">Ingeniumque labat, cervix onerosa fatiscit,</l>
               <l n="5.533">Stamen et ars titubat, digiti torpore stupescunt.</l>
               <l n="5.534">At scio quid faciam, quo nostrae hoc utile telae</l>
               <l n="5.535">Perficiatur opus: meliorem stipite fructum</l>
               <l n="5.536">Fatali appendam!” Dixit bene gnara futuri;</l>
               <l n="5.537">Germine funereo dextra trepidante repostam</l>
               <l n="5.538">Sumit acum pomique loco pendentis ab alto</l>
               <l n="5.539">Efformat vultum pueri, cui lactea frontis</l>
               <l n="5.540">Area, liliolis par candor, eburnea cervix,</l>
               <l n="5.541">Aurea caesaries, oculi pupilla, serenus</l>
               <l n="5.542">Stellarum fulgor, roseas imitantia malas</l>
               <l n="5.543">Labra color Tyrio qualis fervescit aheno</l>
               <l n="5.544">Tinxerat, ut veri speciem formaret Amoris.</l>
               <l n="5.545">Bracchia vicinis suspenderat utraque ramis</l>
               <l n="5.546">Mollibus affigens clavis plantasque manusque</l>
               <l n="5.547">Et tenui frontem niveam velamine texit.</l>
               <l n="5.548">Armaque suspendit de stipite, qualia ferre</l>
               <l n="5.549">Suevit Amor, tela et pharetram nervoque remissum</l>
               <l n="5.550">Pendentis pueri pedibus subiecerat arcum.</l>
               <l n="5.551">Novit enim quod caelestis sua tela, peritus</l>
               <l n="5.552">Corda ferire, vibret; veletque obscura Cupido</l>
               <l n="5.553">Lumina, ne sponsae naevos observet amantis. </l>
            </div>
            <div type="poesis-caput">
               <head>24.</head>
               <l n="5.554"> His ita compositis, venturi praescia fati</l>
               <l n="5.555">Virgo laboratae defigit imagine telae</l>
               <l n="5.556">Crebra pios vultus suspensique icone rapta</l>
               <l n="5.557">Infantis, sic plena animi dicebat: “Amoris</l>
               <l n="5.558">O mira effigies, qualem praedicere nostros</l>
               <l n="5.559">Observo vates! Uno pro germine, talis</l>
               <l n="5.560">Divinam excipies Nemesim, cum pondus acerbae</l>
               <l n="5.561">Arboris, ingratum furere in tua funera Iudam</l>
               <l n="5.562">Aspicies matrique tuae suprema doloris</l>
               <l n="5.563">Materies, vetiti solves mendacia pomi.”</l>
               <l n="5.564">Dixerat et pictae meditans emblemata telae</l>
               <l n="5.565">Corripitur maerore animi, turbataque vultu</l>
               <l n="5.566">“Me miseram! Quid feci?” inquit, “Prior ipsa nefandi</l>
               <l n="5.567">Ostendi seriem fati! Prior ipsa, latronum </l>
               <l n="5.568">Quod scelerata manus post est factura, peregi.</l>
               <l n="5.569">Supplicium tibi prima tuli; quem barbara cuspis</l>
               <l n="5.570">Conficiet, iam mollis acus confecit Amorem.</l>
               <l n="5.571">Id mea fecit acus, manus id mea, sumeret unde</l>
               <l n="5.572">Impia turba tui specimen, flos caelice, fati. </l>
               <l n="5.573">Quid faciam? Tristem confundam pollice telam</l>
               <l n="5.574">Hoc maestum ne duret opus? Turbabo nocenti</l>
               <l n="5.575">Stamen acu, ne forte petat moneatque cruentos</l>
               <l n="5.576">Isacidas, similis probrum componere scenae?</l>
               <l n="5.577">Sed volo vivat opus: mea te venerabitur isto</l>
               <l n="5.578">Stipite religio, mentis dum lumine nota</l>
               <l n="5.579">Iam properare trabis verae miracula cerno.</l>
               <l n="5.580">Haec quae tela manum tenuit, toto impete pectus</l>
               <l n="5.581">Corripit atque mei spolium sibi poscit amoris.</l>
               <l n="5.582">Nec tibi concedam, fias mea tela, cruenti</l>
               <l n="5.583">Funeris exemplum: quid stipite pensilis infans</l>
               <l n="5.584">Designet mihi, nemo sciet: mihi pendeat uni</l>
               <l n="5.585">Sufficit, ille meos cordis sciat unicus ignes.</l>
               <l n="5.586">Iam reliqua expediam funestis germina ramis.”</l>
               <l n="5.587">Moxque rapit chalybem Virgo, quo cetera fingat</l>
               <l n="5.588">Mala, nec antiquae terretur imagine culpae,</l>
               <l n="5.589">Dum prope securam cernit pendere salutem.</l>
            </div>
            <div type="poesis-caput">
               <head>25.</head>
               <l n="5.590"> Ut labor expletus telae, sacra aede morantes</l>
               <l n="5.591">Spectandam venere nurus: placet omnibus hortus,</l>
               <l n="5.592">Plantarum florumque placent divortia, pictae</l>
               <l n="5.593">Nec laus defuerat pecudi. Bis duplice scindi</l>
               <l n="5.594">Flumine surgentem media inter gramina fontem</l>
               <l n="5.595">Mirantur; praebensque viro rea pabula laudi</l>
               <l n="5.596">Est mulier prendensque epulum fatale maritus. </l>
               <l n="5.597">Pomiferis vero suspensus frondibus infans</l>
               <l n="5.598">Pendentes animi nymphas tenet: omnibus una</l>
               <l n="5.599">Vox tandem erupit, Mariam proferre reposcens</l>
               <l n="5.600">Ignotum cunctis appensi aenigma puelli.</l>
               <l n="5.601">Rettulit illa nihil prudensque referre vetabat</l>
               <l n="5.602">Religio, sed maesta et languida suspirabat.</l>
               <l n="5.603">Hic illius erat labor: horum regia Virgo</l>
               <l n="5.604">Ingeniosa operum, plures formabat in usum</l>
               <l n="5.605">Delubri et patrum telas frontisque tiaras.</l>
               <l n="5.606">Famaque filo aderat, siquidem, seu vellere puro</l>
               <l n="5.607">Serica misceret, seu lino immitteret aurum,</l>
               <l n="5.608">Materiam superabat acus digitusque puellae.</l>
               <l n="5.609">Propria Arachnaeos cum posceret hora labores,</l>
               <l n="5.610">Talis erat Mariae labor ac, aetate parata,</l>
               <l n="5.611">Arte laboratae superassent Pallada telae.</l>
            </div>
            <div type="poesis-caput">
               <head>26.</head>
               <l n="5.612"> Cena levis post fila vocat, sed coepta calenti</l>
               <l n="5.613">Et completa prece: aethereae de nube coquinae</l>
               <l n="5.614">Virgineae venere dapes, quas cura ministri</l>
               <l n="5.615">Aligeri, poscente hora, praeferre solebat.</l>
               <l n="5.616">An dubitare placet? Sed si mens haesitet anceps,</l>
               <l n="5.617">Sic flectam pendentem animum dubiumque docebo.</l>
               <l n="5.618">Aligeros vitalem homini dare promptior escam</l>
               <l n="5.619">Ardor habet, quam Thesbitis, famis impote rostro</l>
               <l n="5.620">Paulinusque corax caleat deferre paratam</l>
               <l n="5.621">Nescio ubi Cererem; primo deserta colenti</l>
               <l n="5.622">Niligenae tamen iste tulit Cerealia fidus</l>
               <l n="5.623">Fragmina, cura oris proprii quoque deside corvus,</l>
               <l n="5.624">Par Carmeleum simili dape pascere Vatem. </l>
               <l n="5.625">Si castigatum missam consumere caelo</l>
               <l n="5.626">Sanctorum annonam Phoebeius attulit ales,</l>
               <l n="5.627">Segnius aethereos rear id fecisse ministros,</l>
               <l n="5.628">Summa Dei praesto voluit quos esse potestas</l>
               <l n="5.629">Non solitis quëis digna nurus Solymeia curis?</l>
               <l n="5.630">Haud etenim Eliae Phariamve colentis eremum</l>
               <l n="5.631">Tantus erat patris, pectus qui accenderat, ardor</l>
               <l n="5.632">Numinis, ut Mariae sacras ructantia flammas</l>
               <l n="5.633">Aequaret corda, Aligerum transgressa calorem.</l>
               <l n="5.634">His igitur ne cura cibi potiore Tonantis</l>
               <l n="5.635">Abstraheret cultu, certa si prospicit aether</l>
               <l n="5.636">Annonâ; ratione venit maiore putandum,</l>
               <l n="5.637">Occupet astrorum ne se regina parandis</l>
               <l n="5.638">Virgo cibis purosque animis spirantibus ignes</l>
               <l n="5.639">Vilia terrestres pariant ne taedia mensae,</l>
               <l n="5.640">Aligeros tantae cenas aptasse puellae.</l>
               <l n="5.641">Non curata suis si prandia mittere vernis</l>
               <l n="5.642">Numen amat, curâ quanto est ea dignior istâ</l>
               <l n="5.643">Cui natura suos, proprios cui gratia fasces</l>
               <l n="5.644">Credit et ut solium regale Tonantis adorat.</l>
               <l n="5.645">Lustra fuere octo desertae habitator arenae</l>
               <l n="5.646">E caelo demissa manu quëis deside Iuda</l>
               <l n="5.647">Prandia collegit, ne deficiente periret</l>
               <l n="5.648">Annona populus, quorum haec ventura latebat</l>
               <l n="5.649">In lumbis Virgo. Fortasse negavit eidem</l>
               <l n="5.650">Caeli epulas Numen, tantae si Virginis aestu</l>
               <l n="5.651">Saepius ingratas pavit dape caelite turbas?</l>
               <l n="5.652">Sic duo lustra super, caelesti vivere digna</l>
               <l n="5.653">Virgo penu tetigit maturos nubilis annos. </l>
            </div>
            <div type="poesis-caput">
               <head>27.</head>
               <l n="5.654"> Iam quater et decies Phoebi quadriga calentem </l>
               <l n="5.655">Carcinon et toties flammis brumale remissis,</l>
               <l n="5.656">Frigoris immodicum, caudatum Pisce premebat</l>
               <l n="5.657">Aegoceron, roseos postquam Galilaeus in ortu</l>
               <l n="5.658">Aurorae istius radios aspexit horizon.</l>
               <l n="5.659">Illius assuetas nymphis Vestalibus aetas</l>
               <l n="5.660">Iam matura viro visa est deposcere taedas;</l>
               <l n="5.661">Docta sed interno veri monitore maritas</l>
               <l n="5.662">Proposuit vitare faces purumque soluti</l>
               <l n="5.663">Corporis obstrictae mansurum foedere mentis</l>
               <l n="5.664">Conservare decus. Tunc primum candida movit</l>
               <l n="5.665">Virgineus vexilla pudor: constantior inde,</l>
               <l n="5.666">Difficilem subiit voto praecinctus arenam. </l>
               <l n="5.667">Ivit in exemplum sua non uno agmine quondam</l>
               <l n="5.668">Signa secuturis Virgo coryphaea puellis,</l>
               <l n="5.669">Virginibus tutrix eadem materque futura</l>
               <l n="5.670">Quae fuit exemplum. Mariae suprema renidet</l>
               <l n="5.671">Laurea tot gemmis, quot habet sua vota secutas</l>
               <l n="5.672">Expertes thalami nymphas, quarum illa magistra,</l>
               <l n="5.673">Dux, speculum, vitae plusquam terrestris imago. </l>
            </div>
            <div type="poesis-caput">
               <head>28.</head>
               <l n="5.674"> Augusta siquidem templi dum sede moratur</l>
               <l n="5.675">Virgo piaeque animi numerant maiora caloris</l>
               <l n="5.676">Incrementa faces, mentem versare per omne</l>
               <l n="5.677">Suevit opus, durumque magis disquirere sollers</l>
               <l n="5.678">Obsequium quo Numen amet, quaecumque laborum</l>
               <l n="5.679">Ardua dilecti nutu subitura Tonantis.</l>
               <l n="5.680">“Ut quid ego his tectis”, animo sic saepe locuta,</l>
               <l n="5.681">“Numinis ad cultum positis ignava quiesco? </l>
               <l n="5.682">Ut quid ego has sedes, Solymae delubra potentis,</l>
               <l n="5.683">Desidiosa tero, si me neglecta paventem</l>
               <l n="5.684">Torquet religio? Me germen inutile templi</l>
               <l n="5.685">Quisque videt, dignumque oculis nihil una supremae</l>
               <l n="5.686">Maiestatis ago. Quando tot munera danti</l>
               <l n="5.687">Incipiam praebere Deo totumque dicare</l>
               <l n="5.688">Id modicum, quod sum? Si sum tamen unius umbra,</l>
               <l n="5.689">Vel potius sum caeca rei, vel quod minus umbra</l>
               <l n="5.690">Me nihil esse reor: quidquid sum, dicere fas est</l>
               <l n="5.691">Esse quid exiguum et punctum minus omnibus unum.</l>
               <l n="5.692">Et tamen hoc punctum, cinerem hunc praestantibus ornat</l>
               <l n="5.693">Muneribus Numen: quantum est quod deneget illa</l>
               <l n="5.694">Se mihi nesciri bonitas nostrisque vocatus</l>
               <l n="5.695">Pectoribus placatus adest, cui limite nullo</l>
               <l n="5.696">Stat pietas. Nullus recti, nullusque potentis</l>
               <l n="5.697">Terminus est dextrae, nullum sapientia finem,</l>
               <l n="5.698">Nullum vita timet, rerum est fontalis origo.</l>
               <l n="5.699">Quod sibi collibeat nostris immensa Tonantis</l>
               <l n="5.700">Maiestas votis, nostra quod laude serenos</l>
               <l n="5.701">Explicet obtutus, quae lux venit inde misellis</l>
               <l n="5.702">Mentibus, ut maestas tanta pietate repellat</l>
               <l n="5.703">Quae nimis officerent animis mortalibus umbras.</l>
               <l n="5.704">Quid faciam? Quid munifico pusilla rependam</l>
               <l n="5.705">Authori? Saevis equidem mihi membra cremari</l>
               <l n="5.706">Ignibus optarem, diris mihi viscera velli</l>
               <l n="5.707">Tormentis cuperem, proprio me sanguine sectis</l>
               <l n="5.708">Destitui venis fusoque incendia toto</l>
               <l n="5.709">Quo caleo, pariter vellem sopire cruore.</l>
               <l n="5.710">Accedat tantum qui Numinis igne tyrannus</l>
               <l n="5.711">Postulet orbari Mariam, qui Numinis hostem</l>
               <l n="5.712">Esse velit, cui sanctarum custodia legum</l>
               <l n="5.713">Sit gravis, Antiocho peior. Deus! O Deus, isto</l>
               <l n="5.714">Munere si dignam reddas, en corporis artus</l>
               <l n="5.715">Exiguos! neque enim fato meliore beari</l>
               <l n="5.716">Posse reor, quam flamma meo, vel dura tyranni</l>
               <l n="5.717">Me litet Authori cuspis collumque cruenti</l>
               <l n="5.718">Carnificis patriâ feriat pro lege securis.</l>
               <l n="5.719">O decus Isacidum fratres, Machabaea propago!</l>
               <l n="5.720">O asperse caput canis Eleazare, digno</l>
               <l n="5.721">Funere felices animae, quëis causa cadendi</l>
               <l n="5.722">Numen erat! Veniet tempus, cum castus amator</l>
               <l n="5.723">Sanguinis occisusque suis consortibus Agnus</l>
               <l n="5.724">Victrices referet tali pro sanguine palmas.”</l>
            </div>
            <div type="poesis-caput">
               <head>29.</head>
               <l n="5.725"> Talia dicenti, consuetus adesse, puellam</l>
               <l n="5.726">Aliger accessit. Sua grata fuisse Tonanti</l>
               <l n="5.727">Vota refert, cuius prohibet tamen aequa voluntas,</l>
               <l n="5.728">Ne ferro confecta cadat. Sic ille locutus:</l>
               <l n="5.729">“Grata fuit Patri aetherio tua pectore fixa</l>
               <l n="5.730">Virginitas; cuius meritum plus grande probari</l>
               <l n="5.731">Si cupias, placituro istum, thalami impote voto</l>
               <l n="5.732">Perpetuum servare prior promitte nitorem.</l>
               <l n="5.733">Ire per adversos casus saevasque dolorum</l>
               <l n="5.734">Quod voveas tolerare neces, non vana cupido est:</l>
               <l n="5.735">Poenarum immunem temet non esse futuram </l>
               <l n="5.736">Indubita sed morte procul. Te funeris expers</l>
               <l n="5.737">Poena manet, sine morte chalybs: quae verus amator</l>
               <l n="5.738">Numinis extremâ vitae discrimina luctâ</l>
               <l n="5.739">Sustinet, inferiora tuo dabit esse dolori</l>
               <l n="5.740">Disponit qui cuncta Deus: sine sanguine maior</l>
               <l n="5.741">Omnibus his veniet, sed non sine vulnere palma.”</l>
               <l n="5.742">His Virgo Aligeri monitis demissa reponit:</l>
               <l n="5.743">“En humilem ancillam! Quidquid divina voluntas</l>
               <l n="5.744">Immittet, non maesta feram: quin alme minister</l>
               <l n="5.745">Numinis hoc opto, veniat mihi durior ensis</l>
               <l n="5.746">Qui pectus, qui membra secet: passura sereno</l>
               <l n="5.747">Mille neces vultu, poenas mea gaudia dicam.</l>
               <l n="5.748">Laeta etiam stabili pro virginitate tuenda</l>
               <l n="5.749">Audivi placitura Deo me vota daturam.</l>
               <l n="5.750">Iam dudum mens fixa mihi est, ut tempore nullo</l>
               <l n="5.751">(Opprobrium quod nostra putat Iudaea) viriles</l>
               <l n="5.752">Ducar in amplexus, sanctorum exempla sequente</l>
               <l n="5.753">Proposito: sic Thesbites, quem flamma iugalis</l>
               <l n="5.754">Commendat neglecta thori similique praeivit</l>
               <l n="5.755">Virtute Helciades, quorum vestigia pressi.</l>
               <l n="5.756">Sed quod perpetuum voto firmare nitorem</l>
               <l n="5.757">Me doceas, ignota licet foret hactenus altae</l>
               <l n="5.758">Semita virtutis, mentem festina parabo.” </l>
               <l n="5.759">Nilque morata, statim genibus minor ardua dixit</l>
               <l n="5.760">Sic vota: “O cunctarum opifex fortissime rerum,</l>
               <l n="5.761">Summe Pater, cuius placitum non falsa meorum</l>
               <l n="5.762">Regula votorum est. Arsit concepta pudoris</l>
               <l n="5.763">Virginei si flamma mihi, variare sed illam</l>
               <l n="5.764">Libertas potuit; tua nunc arcana voluntas</l>
               <l n="5.765">Affulsit, quam tota sequor, tibi gratius esse</l>
               <l n="5.766">Virgineum pressâ quoque libertate nitorem,</l>
               <l n="5.767">Perpetuo, stabili et mansuro in funera voto</l>
               <l n="5.768">Si supplex ancilla feram. Nihil ecce moratur</l>
               <l n="5.769">Se meus offerri fixus constante deinceps</l>
               <l n="5.770">Arbitrio candor, quem nunc promitto, meique</l>
               <l n="5.771">Corporis aeternum niveum tibi spondeo florem.”</l>
            </div>
            <div type="poesis-caput">
               <head>30.</head>
               <l n="5.772"> Aliger hic Mariae praesens, caeleste serena </l>
               <l n="5.773">Iucundus facie, prolato ad sidera voto</l>
               <l n="5.774">Evolat atque hilaris iurati afferre pudoris</l>
               <l n="5.775">Primitias, summo coram Solymaea Tonante</l>
               <l n="5.776">Exponit vota, aethereas superantia mentes,</l>
               <l n="5.777">Quëis simplex natura pares non sustinet aestus. </l>
               <l n="5.778">Tunc sic orsus ait: “Rerum suprema potestas,</l>
               <l n="5.779">Astrorum, terraeque author, nova gaudia caelo</l>
               <l n="5.780">Terra parit, iuste Empyreus quibus invidet aether.</l>
               <l n="5.781">Fert animas tellus, quorum de pectore virtus</l>
               <l n="5.782">Exiliens in membra novis castigat habenis</l>
               <l n="5.783">Terrestres habitus corpusque indemne recenti</l>
               <l n="5.784">Prodigio, labi facilis, iurare voluntas</l>
               <l n="5.785">Incipit et nostro votis contendit Olympo.</l>
               <l n="5.786">Concessit nobis sensûs natura quod expers, </l>
               <l n="5.787">Nescia foedari, dote hac excessimus omnes</l>
               <l n="5.788">Terrigenas; Solymis hodie tamen aemula tanti</l>
               <l n="5.789">Muneris est Virgo. Qualis, proh, Virgo! Stupete,</l>
               <l n="5.790">Caelestes animae! Nostrûm non contigit ulli</l>
               <l n="5.791">Par virtutis apex, par nulli admensa favoris,</l>
               <l n="5.792">Qui vos, Caelicolae, solus facit esse beatos,</l>
               <l n="5.793">Divini ubertas, par nulli affluxit amoris</l>
               <l n="5.794">Aetherei torrens, quali Solymaea Virago</l>
               <l n="5.795">Aestuat, assiduis cumulans praecordia flammis.</l>
               <l n="5.796">Illa quidem carnis vestitam pondere mentem </l>
               <l n="5.797">Nacta, sed huic carni data tanta licentia, quantum</l>
               <l n="5.798">Virtuti servire potest. Cui integra desit</l>
               <l n="5.799">Si virtus et motus abest: ratione movetur</l>
               <l n="5.800">Non sensu, una rei cavit quae crimen Adami.</l>
               <l n="5.801">Purior est nobis: tanti tamen illa nitoris</l>
               <l n="5.802">Non contenta gradu, sua, caeli maxime rector,</l>
               <l n="5.803">Accessit voto thalamos fugitura iugales</l>
               <l n="5.804">Integritas. Alias ibit, scio, fusus in oras</l>
               <l n="5.805">Tantus in exemplum candor, caelestibus istâ</l>
               <l n="5.806">Spiritibus virtute animas faciente sorores.”</l>
            </div>
            <div type="poesis-caput">
               <head>31.</head>
               <l n="5.807"> Hic Numen contra solio sic infit ab alto:</l>
               <l n="5.808">“Gaudete, aethereae mentes, nunc illa resurgit</l>
               <l n="5.809">Luciferi vacuas sedes habitura propago:</l>
               <l n="5.810">Descendet mox axe puer quem saucia spectat,</l>
               <l n="5.811">Terrigenis factura parem, sumenda nocentis</l>
               <l n="5.812">Adami pellis. Thalamique hunc nescia mundo</l>
               <l n="5.813">Virginitas fecunda dabit, meaque edita terris</l>
               <l n="5.814">Viscera conclusam pandet mortalibus aethram.</l>
               <l n="5.815">Interea pro voto virginitatis habebit</l>
               <l n="5.816">Virgo aequum Solymaea decus statuamque trophaei,</l>
               <l n="5.817">Laude suo numquam carituro insignia facto. </l>
               <l n="5.818">Ardua tollatur, qua parte retorquet Eoos</l>
               <l n="5.819">Phoebus equos, saxi moles, sub lumine nostrae</l>
               <l n="5.820">Urbis in occiduis facibus non sole receptis</l>
               <l n="5.821">Occiduo, bisseno astrorum ardore refulgens,</l>
               <l n="5.822">Sessurae quondam caelo diadema puellae</l>
               <l n="5.823">Emineat; mundique iam Regina vocetur,</l>
               <l n="5.824">Virginitatis honor, decus et tutela pudoris.</l>
               <l n="5.825">Huic ego bis duplices ignotos hactenus addam</l>
               <l n="5.826">Assertos gazae, pro frontis honore pyropos;</l>
               <l n="5.827">Huic totidem radiis lucentibus esse smaragdos,</l>
               <l n="5.828">Sardoniches quatuor totidemque adamantia fronti</l>
               <l n="5.829">Lumina inesse volo. Non haec communia dextrae</l>
               <l n="5.830">Dona meae, sed quae aeternum latuere repostae,</l>
               <l n="5.831">Virginei coetus Maria pro Principe gemmae.”</l>
            </div>
            <div type="poesis-caput">
               <head>32.</head>
               <l n="5.832"> Exequitur mandata cohors festina piorum</l>
               <l n="5.833">Aligerûm, dum surgentem qua parte diurnam</l>
               <l n="5.834">Aethra rapit lucem, molem aptat, iaspide iustam</l>
               <l n="5.835">Componente basim. Stantis pretiosa columnae</l>
               <l n="5.836">Materies ignota mihi est: non illa Carysto,</l>
               <l n="5.837">Non excissa Paro fatalisque excedere cunctas</l>
               <l n="5.838">Quasve Tyrus niveas secat aut Sydonia rupes, </l>
               <l n="5.839">Idaeusque chalybs: hic dat ruitura trophaeis</l>
               <l n="5.840">Marmora. Quae caelo semper statura paratur,</l>
               <l n="5.841">Non fragilis laus est: quae aevo nequit esse superstes,</l>
               <l n="5.842">Vilescit superis ruituri gloria saxi. </l>
               <l n="5.843">Mole dein summa, sed mole venustius ipsa </l>
               <l n="5.844">Conspicuum diadema stetit bis nobile seno</l>
               <l n="5.845">Stellarum numero. Lumen quod habentibus ingens</l>
               <l n="5.846">Numinis e gaza sumptis fulgere lapillis,</l>
               <l n="5.847">Dotis inaequales longe stupuere Cherubi. </l>
               <l n="5.848">Tale fuit primum Mariae quod iussit honori</l>
               <l n="5.849">Stare Deus vota pro Virginitate trophaeum.</l>
            </div>
            <div type="poesis-caput">
               <head>33.</head>
               <l n="5.850"> Apta maritali thalamo iam venerat aetas</l>
               <l n="5.851">Tangebatque sacros Hymenaei cura ministros;</l>
               <l n="5.852">Connubioque parem patrum iam vota calebant</l>
               <l n="5.853">Quaesitura virum, et pavidi ne accederet impar</l>
               <l n="5.854">Augusti vultus tantique decoris amator,</l>
               <l n="5.855">Ingenio sollerte cavent. Studiumque decentis,</l>
               <l n="5.856">Explorata dabat probitas et gratia taedae</l>
               <l n="5.857">Regiaque ad dotis cumulum accessura propago.</l>
               <l n="5.858">Cumque nefas propria fuit olim stirpe diremptas</l>
               <l n="5.859">Connubiis miscere tribus Mariaeque tribulis </l>
               <l n="5.860">Progenies Iudae medio Davide fuisset,</l>
               <l n="5.861">Hinc erat augusto Iudae de sanguine natis</l>
               <l n="5.862">Virginei spes facta thori; nec segnibus iste</l>
               <l n="5.863">Sanguinis eiusdem caluit rivalibus Hymen.</l>
            </div>
            <div type="poesis-caput">
               <head>34.</head>
               <l n="5.864"> Ut vero thalami Mariam vox attigit, haesit</l>
               <l n="5.865">Anxia Virgo, suum constans servare pudorem</l>
               <l n="5.866">Et voti memor ingenti se pectore munit</l>
               <l n="5.867">Seque animo taedis obnixa iugalibus armat. </l>
               <l n="5.868">Sed quid agat mystisque thorum suadentibus illa</l>
               <l n="5.869">Quid referat, concepti anceps obstacula voti</l>
               <l n="5.870">Prodere? Suspensae menti dum affulgeat aequa</l>
               <l n="5.871">Responsi ratio, responsum examinat omne.</l>
               <l n="5.872">Illa sed afflatâ caelo data lumina mente</l>
               <l n="5.873">Excipiens, inter prospecta pericula Numen</l>
               <l n="5.874">Consultura sacro statuit depromere templo.</l>
               <l n="5.875">Ancipites animos voti monitura Tonantem</l>
               <l n="5.876">Aligeris aperit primum demissa ministris</l>
               <l n="5.877">Pectus et arcanum quali ratione, requirit,</l>
               <l n="5.878">Adversis thalamis possit contendere votum. </l>
               <l n="5.879">Aliger huic contra: “Nihil est quod corde vacilles</l>
               <l n="5.880">Grata Deo Virgo! Taedas votumque tuentem</l>
               <l n="5.881">Astra viam invenient: tu tantum supplice templum</l>
               <l n="5.882">Ore pete et sacra signante doceberis Arcâ</l>
               <l n="5.883">Quid facias.” Paret Virgo, stellataque caelo</l>
               <l n="5.884">Cum medium nox torquet iter, sacraria cunctis</l>
               <l n="5.885">Interdicta subit, solito caelestis ephebi</l>
               <l n="5.886">Obsequio, taedam manibus lucemque ferentis.</l>
            </div>
            <div type="poesis-caput">
               <head>35.</head>
               <l n="5.887"> Vultibus oppositis geminos tulit arca Cherubos</l>
               <l n="5.888">Custodes laterum, quorum fiebat ab alis</l>
               <l n="5.889">In medio nexis, augustae sedis imago</l>
               <l n="5.890">Aurea: pressa autem pedibus responsa daturi</l>
               <l n="5.891">Auxiliatoris summi fuit Arca scabellum.</l>
               <l n="5.892">Ista Throni facies, dubios consueverat unde</l>
               <l n="5.893">Eventus rerum consultum pandere Numen.</l>
               <l n="5.894">Hoc ingressa adytum Virgo cumulata ferebat</l>
               <l n="5.895">Vota Deo: tum divinum deposcere lumen</l>
               <l n="5.896">Orsa, maritales mystis urgentibus ignes,</l>
               <l n="5.897">Quid faceret: votumque tenax non prodere; quali</l>
               <l n="5.898">Polliciti constans premeret connubia curâ.</l>
               <l n="5.899">Unde ait: “O terrae et celsi moderator Olympi,</l>
               <l n="5.900">Te mea Virginitas voto statura benignum</l>
               <l n="5.901">Propitiumque vocat patrem; te authore profecta</l>
               <l n="5.902">Cui ego vota mei numquam ruitura pudoris,</l>
               <l n="5.903">Meque unà tibi, numquam aliis placitura dicavi, </l>
               <l n="5.904">Nunc mea si thalamis aetas matura, tuorum</l>
               <l n="5.905">Pontificum nutu veniat socianda iugali</l>
               <l n="5.906">Foedere, qua potero Virgo pupilla potentes</l>
               <l n="5.907">Imperii mystas voto inclinare pudori?</l>
               <l n="5.908">Damnabunt docti vota imbecillia patres,</l>
               <l n="5.909">Nec licuisse mihi quidquam decernere spreto</l>
               <l n="5.910">Praesidis ignari placito, dicentque puellam</l>
               <l n="5.911">Iudicio graviore senum monitoque parentum,</l>
               <l n="5.912">Non proprio debere regi, quibus omnia fas est</l>
               <l n="5.913">Quae calor ignarae statuit resecare iuventae.</l>
               <l n="5.914">Obicient legale probrum, quale innuba suffert</l>
               <l n="5.915">Virginitas, nec vota thori divortia sancti</l>
               <l n="5.916">Aequa fuisse, tibi quëis servitura Tonanti</l>
               <l n="5.917">Posteritas perit. Inque modum telluris avarae</l>
               <l n="5.918">Vivere me dicent, spicas et poma negantis.</l>
               <l n="5.919">Hic ego Virgineae tibi si fore grata reponam</l>
               <l n="5.920">Dona pudicitiae, doctis certare volentem</l>
               <l n="5.921">Patribus illudent: tum quae mihi pectora versat</l>
               <l n="5.922">Vana superstitio, quae non audita fatigat</l>
               <l n="5.923">Religio, mystaeque graves scribaeque requirent</l>
               <l n="5.924">Imbellemque sibi sexum contraire querentur.</l>
               <l n="5.925">Cogar et hinc sacro quod me pudor abripit aestu,</l>
               <l n="5.926">Non bene morigerae probrum tolerare puellae.</l>
               <l n="5.927">Te, cui cunctorum, o Numen, subiecta voluntas</l>
               <l n="5.928">Servit, egens animi supplex ancilla precatur:</l>
               <l n="5.929">Consilii me luce tui, pater optime, serva</l>
               <l n="5.930">Connubii expertem defendendoque pudori</l>
               <l n="5.931">Sacratas templi votis appone tiaras.”</l>
            </div>
            <div type="poesis-caput">
               <head>36.</head>
               <l n="5.932"> Dixerat haec, rutilaque involvi nube Cherubos,</l>
               <l n="5.933">Et medio densae condi caliginis Arcam</l>
               <l n="5.934">Spectat et ignitos fundentem oracula sedem</l>
               <l n="5.935">Eiectare globos, prae nubibus impote cerni</l>
               <l n="5.936">Auxiliatoris solio. Quo talia tectus</l>
               <l n="5.937">Dein responsa Deus, genius vel protulit ales:</l>
               <l n="5.938">“Hebraei generis Virgo, Davidica proles</l>
               <l n="5.939">Plena Deo, oratus moneo parere meorum</l>
               <l n="5.940">Pontificum iussis. Voto mea cura pudori</l>
               <l n="5.941">Invigilat; tibi si templi connubia praeses</l>
               <l n="5.942">Suaserit, Antistes quod velle videbitur, illud</l>
               <l n="5.943">Imperium caeleste puta. Sociabere sponso,</l>
               <l n="5.944">Cui tua Virginitas et nupti exempla pudoris</l>
               <l n="5.945">Custodita dabit: vir erit cum Virgine Virgo.”</l>
            </div>
            <div type="poesis-caput">
               <head>37.</head>
               <l n="5.946"> His simul auditis fertur rutilante locuta</l>
               <l n="5.947">Prona pavimento: “Rerum Pater optime, summas</l>
               <l n="5.948">Ima fero grates, oculis dignate pusillam</l>
               <l n="5.949">Delubri ancillam! Ignaram quod caelite verbo</l>
               <l n="5.950">Erudias, quo tuta loco vestigia figam,</l>
               <l n="5.951">Ostendasque simul flammae pro mole paternae</l>
               <l n="5.952">Quanta meus tibi cura pudor. Parebo, nec uno</l>
               <l n="5.953">Deprensi veri discedam a tramite puncto.</l>
               <l n="5.954">Connubium iubeant mystae; dabo prompta sacratis</l>
               <l n="5.955">Vocibus assensum, mansuro flore marita.”</l>
            </div>
            <div type="poesis-caput">
               <head>38.</head>
               <l n="5.956"> Interea templi proceres, quos Virginis acre</l>
               <l n="5.957">Urgebat probitas naturaeque addita virtus</l>
               <l n="5.958">Maior et aetherei vultus formaeque venustas,</l>
               <l n="5.959">Solliciti quid agant circa caeleste puellae</l>
               <l n="5.960">Depositum, quo grande loco statuatur adultae</l>
               <l n="5.961">Prodigium formae, multo sermone requirunt. </l>
               <l n="5.962">Mens eadem est cunctis: Numen si principe parvam</l>
               <l n="5.963">Nutrivit templo, eiusdem quaesita voluntas</l>
               <l n="5.964">Ostendet quo Virgo statu matura locetur.</l>
               <l n="5.965">Sic de pupilla sanxerunt Virgine mystae:</l>
               <l n="5.966">Namque Ioachimum, postquam is templi atria Natam</l>
               <l n="5.967">Intrantem vidit, lunaris imagine sphaerae</l>
               <l n="5.968">Vix quater expleta, fatum commune resolvit.</l>
               <l n="5.969">Orba viri mulier, gravis et castissima mater,</l>
               <l n="5.970">(Cui alios censere thoros placuisse iugales,</l>
               <l n="5.971">Arbitror esse nefas) reliquos transegerat annos</l>
               <l n="5.972">(Lustra fuere duo) Solymaeis innuba tectis.</l>
               <l n="5.973">Anna maritales inclusos urbe penates,</l>
               <l n="5.974">Et soboli et templo magis opportuna colebat.</l>
               <l n="5.975">Ante tamen natam completis fervidus annis</l>
               <l n="5.976">Quam caperet Hymen, etiam vis ultima matrem</l>
               <l n="5.977">Eripuit sobolisque suae tutela migravit</l>
               <l n="5.978">Ad templi mystas, quorum tunc plena potestas</l>
               <l n="5.979">Et dare connubiis leges, votumque solebat.</l>
            </div>
            <div type="poesis-caput">
               <head>39.</head>
               <l n="5.980"> Quëis autem viduis praecessit funera lustris</l>
               <l n="5.981">Anna quod aut pietas aut quod dictabat honoris</l>
               <l n="5.982">Divini studium, primis absolvere curis</l>
               <l n="5.983">Fervebat: multam votis producere noctem</l>
               <l n="5.984">Et precibus praeire diem, stipe pectus egenis</l>
               <l n="5.985">Pandere propitium manibusque afferre levamen.</l>
               <l n="5.986">Hic Annae labor, haec pietas: ieiunia castâ </l>
               <l n="5.987">Continuata Domo sanctaeque indemnia legis</l>
               <l n="5.988">Iussa. Probatarum<note place="foot" n="*">988 probatarum :
                probatorum</note> nuruum vestigia, qualis</l>
               <l n="5.989">Iudith, Achaemeniis qualis vel fascibus Esther,</l>
               <l n="5.990">Qualis fuit Sarai, totum fuit Anna; sed una</l>
               <l n="5.991">Et merito, atque uteri fructu prior omnibus Anna.</l>
            </div>
            <div type="poesis-caput">
               <head>40.</head>
               <l n="5.992"> Nec decor in vultu reliquis minor: ore triumphans</l>
               <l n="5.993">Pulchra Manasseis profugos dans civibus hostes</l>
               <l n="5.994">Cervicem dum fronte scidit; sed pulchrior Anna</l>
               <l n="5.995">Exemplar quae fronte tulit formamque puellae,</l>
               <l n="5.996">Qua Pluto cadit. Egregii fuit oris Edissa</l>
               <l n="5.997">Sceptra ducis curvare potens; sed fortius Anna</l>
               <l n="5.998">Ore sibi similis Natae curvavit Olympum.</l>
               <l n="5.999">Pulchra fuit Rachel, pro qua septennia sudans</l>
               <l n="5.1000">Quinque laboravit sponsus; formosior illa,</l>
               <l n="5.1001">Cuius ut effigiem genitam natura videret,</l>
               <l n="5.1002">Tota laborabat motu totius Olympi,</l>
               <l n="5.1003">Temporis immani spatio, tellure gemente.</l>
               <l n="5.1004">Sed quid ego haec? Non est sanctorum gloria pulchrae</l>
               <l n="5.1005">Frontis honos; animi species mentisque character</l>
               <l n="5.1006">Divinus totum est, verum quod poscit honorem.</l>
               <l n="5.1007">Laus tamen est Annae, quod nullam a corpore laudem,</l>
               <l n="5.1008">Nullam a fronte tulit, quam non calcaret et omnes</l>
               <l n="5.1009">Naturae premeret subiectas gratia dotes.</l>
            </div>
            <div type="poesis-caput">
               <head>41.</head>
               <l n="5.1010"> Fata vocant Annam: foret his felicior Anna, </l>
               <l n="5.1011">Horrida Divinus si iam solvisset Averni</l>
               <l n="5.1012">Claustra Nepos: tunc festivo super astra volatu</l>
               <l n="5.1013">Iret ovans caperetque ingens sua praemia virtus.</l>
               <l n="5.1014">Sed veteri Adamo necdum spoliata columba</l>
               <l n="5.1015">Debuit infernae damnum tolerare cavernae,</l>
               <l n="5.1016">Quam complevit Adam. Septem post lustra secundus</l>
               <l n="5.1017">Donec Adam celso vinctos inferret Olympo.</l>
            </div>
            <div type="poesis-caput">
               <head>42.</head>
               <l n="5.1018"> Sed tibi sanctarum ter maxima Matronarum, </l>
               <l n="5.1019">Si modo Pieria tumulum signare Camena</l>
               <l n="5.1020">Est animus, modicae munus ne despice venae.</l>
               <l n="5.1021">Hic iacet Anna, parem ventris cui germine matrem</l>
               <l n="5.1022">Nulla tegit tellus: animo complexa quod omnes</l>
               <l n="5.1023">Isaciae tenuere nurus fecundaque fructu,</l>
               <l n="5.1024">Cui similem salvo solius pignore Natae,</l>
               <l n="5.1025">Nullae aliae meruere nurus. Hac clauditur urna</l>
               <l n="5.1026">Femineus cinis, in cinerem dare digna reversos</l>
               <l n="5.1027">Quae fuit, invicti mole et virtute Nepotis,</l>
               <l n="5.1028">Terrigenas claris caelo fulgere pyropis.</l>
               <l n="5.1029">Seu fuit huic regum, aut Levitica stirpis origo,</l>
               <l n="5.1030">Posteritas divina fuit. Cum coniuge vixit </l>
               <l n="5.1031">Si sterilis donec proles excelsa veniret,</l>
               <l n="5.1032">Hoc voluit natura pati: consultiùs unum</l>
               <l n="5.1033">Admisit, sed sola dabat quam gratia partum.</l>
               <l n="5.1034">Septenis<note place="foot" n="*">1034 septenis : septennis</note>
            post fata sinum felicis Abrami</l>
               <l n="5.1035">Incoluit lustris: meruit festiva Nepotis</l>
               <l n="5.1036">Ad superos post signa rapi caeloque beari</l>
               <l n="5.1037">Mater prole minor. Scandit prior aethera mater</l>
               <l n="5.1038">Caelum ascensurae prodiret ut obvia Natae,</l>
               <l n="5.1039">Matrem ubi sublimem proles sublimior ornat.</l>
               <l n="5.1040">Haec quicumque legis si vis tibi cernere Natam</l>
               <l n="5.1041">Propitiam, Matrem supplex orator adora. </l>
            </div>
         </div>
         <div type="poesis-liber" met="hexameter" n="6">
            <head>IESSEIDOS LIBER VI.</head>
            <div type="poesis-caput">
               <head>1.</head>
               <l n="6.1"> Ut Solymi statuere patres ventura docentem</l>
               <l n="6.2">Fata super Maria quam nubilis attigit aetas</l>
               <l n="6.3">Implorare Deum, caeli responsa rogantem</l>
               <l n="6.4">Supremum faciunt placitis concurrere Mystam.</l>
               <l n="6.5">Mysta Theophilides fuerat novus iste, repulso</l>
               <l n="6.6">Quem socero saevus primae splendore tiarae</l>
               <l n="6.7">Extulit Herodes. Simonis filia, coniux</l>
               <l n="6.8">Regia, tentatae caedis suspecta, marito</l>
               <l n="6.9">Reiicitur thalamo. Sternit crudelis eodem</l>
               <l n="6.10">Et socerum telo, sacram cui vertice lunam</l>
               <l n="6.11">Excutit; immitis celsas ita flebile mentes</l>
               <l n="6.12">Fulminat Herodes vanasque ulciscitur umbras</l>
               <l n="6.13">Veris funeribus, praeceps ad acerba tyrannus. </l>
            </div>
            <div type="poesis-caput">
               <head>2.</head>
               <l n="6.14"> Ipse Theophilides, postquam sibi mira puellae</l>
               <l n="6.15">Gratia, donorum cumulus morumque venustas</l>
               <l n="6.16">Indole terrena maior rumore patebat,</l>
               <l n="6.17">“Numinis hoc,” ait, “est donum” magnumque parari</l>
               <l n="6.18">Hebraeis hac luce decus cognoscere felix</l>
               <l n="6.19">Terrenum hunc solem, de quo decernere caeco</l>
               <l n="6.20">Consilio “frustra est, inquit: qui protulit orbi,</l>
               <l n="6.21">Et templo inclusit, faciet comprendere quales</l>
               <l n="6.22">Hoc Charitum caeleste penu disponat ad usus. </l>
               <l n="6.23">Est generis fatum nostri, spem saepe fugacem</l>
               <l n="6.24">Feminea rediisse manu, virtute stetisse</l>
               <l n="6.25">Fortunam: aeternùm nostris ita Iuditha vivit</l>
               <l n="6.26">In fastis celebratque memor Iudaeus Edissam:</l>
               <l n="6.27">Audit adhuc animosa suos Debbora triumphos. </l>
               <l n="6.28">Vivit adhuc clavo non exanimata vetustae</l>
               <l n="6.29">Gloria Rachelis<note place="foot" n="*">29 Rachelis :
              Iachelis</note>, dulci quae lacte vigentem</l>
               <l n="6.30">Nutrit adhuc famam servatque audacia laudem.</l>
               <l n="6.31">Quis novit qua sorte recens nos nympha levabit,</l>
               <l n="6.32">Quanta potest nostris spes inde venire ruinis?</l>
               <l n="6.33">Hic arcana ergo mens est nutusque Tonantis</l>
               <l n="6.34">Expectandus”, ait. “Sortis vocale futurae</l>
               <l n="6.35">Consultum, quid pandat ephod, quid lumine clari</l>
               <l n="6.36">Ostendant onyches, veri responsa probemus!” </l>
            </div>
            <div type="poesis-caput">
               <head>3.</head>
               <l n="6.37"> Accessere patres dictis operique propinquam</l>
               <l n="6.38">Constituunt, memori incertae quam sedis Apellae</l>
               <l n="6.39">Festivam faciunt frondosa mapalia lunam. </l>
               <l n="6.40">Septimus hic anni mensis, cum legis avitae</l>
               <l n="6.41">More sub umbrosis properatis arbore tectis, </l>
               <l n="6.42">Gestantes manibus citreos per compita fructus,</l>
               <l n="6.43">Palmarumque elates thyrsumque insigne virentem,</l>
               <l n="6.44">Ornatum pomo, cui dat sua nomina pinguis</l>
               <l n="6.45">Media vel Persis. Laeto festa annua coetu</l>
               <l n="6.46">Isacidae repetunt, mugit cum plurima templo</l>
               <l n="6.47">Victima odorataeque replent sacra atria nubes.</l>
               <l n="6.48">Bis quater exortum numerant ea gaudia solem. </l>
            </div>
            <div type="poesis-caput">
               <head>4.</head>
               <l n="6.49"> Horum uno, Mariae causa, delubra supremus</l>
               <l n="6.50">Ingressus praesul, nudos ablutus in illo</l>
               <l n="6.51">Fonte pedes, cui portando bissena iuvenci</l>
               <l n="6.52">Colla dabant, Cyprio Temescia colla metallo. </l>
               <l n="6.53">Lotus abit sumitque sacras pro tegmine bissos,</l>
               <l n="6.54">Legales tunicas: feminum velamina primùm</l>
               <l n="6.55">Induitur, plenos Veneris celantia lumbos. </l>
               <l n="6.56">His super adiicitur duplicis toga stamine lini</l>
               <l n="6.57">Texta, petens humiles demissa sindone talos,</l>
               <l n="6.58">Quam picturatae castigat purpura zonae.</l>
               <l n="6.59">Alterius tunicae, summi quae propria mystae, </l>
               <l n="6.60">Accedit labor, aërii cui lana coloris</l>
               <l n="6.61">Materies Phrygiaque errabant cuspide sparsae</l>
               <l n="6.62">Per gyrum formae, quas excipiebat onustus</l>
               <l n="6.63">Fructibus, emittit malus quos Punica, limbus. </l>
               <l n="6.64">Textilis haec pomi facies, hyacinthon et ostrum</l>
               <l n="6.65">Ardentemque tulit coccum et vocalibus auri</l>
               <l n="6.66">Intermixta globis, media qua tibia findit</l>
               <l n="6.67">Parte pedem, extremum tunicae compleverat orbem. </l>
               <l n="6.68">Additur huic humero thorax, insigne supremae</l>
               <l n="6.69">Maiestatis ephod: hyacinthus, purpura, coccus</l>
               <l n="6.70">Et mixtum filis stamen variantibus aurum, </l>
               <l n="6.71">Pro sacrae istius venit sub tegmine telae.</l>
               <l n="6.72">Stamen erat byssus digitis glomerata secundis</l>
               <l n="6.73">Posterior, cordisque prior connexa duabus</l>
               <l n="6.74">Pars fuerat gemmis colli in radice, viriles</l>
               <l n="6.75">Qua surgunt humeri. Fuit illis fibula, duplex </l>
               <l n="6.76">Auro insertus onyx; utroque incisa micabant</l>
               <l n="6.77">Nomina (lex uno) veterum bissena parentum, </l>
               <l n="6.78">Caelatoris opus: fulgebat pectore mirae</l>
               <l n="6.79">Virtutis logion bissenis nobile gemmis,</l>
               <l n="6.80">Nominibus tribuum sculptis, quas singula patrum</l>
               <l n="6.81">Seminis unius fraterna vocabula signant.</l>
               <l n="6.82">Pectoris hoc tegimen, sed pectore longius: imae</l>
               <l n="6.83">Exibant vinclis lumbos stringentibus orae. </l>
            </div>
            <div type="poesis-caput">
               <head>5.</head>
               <l n="6.84"> Hunc autem thorax gemmis decoratus ad usum</l>
               <l n="6.85">Pontificalis erat. Dubias cum discere rerum</l>
               <l n="6.86">Urgeret fortuna vices peterentque precantes</l>
               <l n="6.87">Re super ancipiti divina oracula mystae,</l>
               <l n="6.88">Sacro indutus ephod capiebat verba minister</l>
               <l n="6.89">Vel monitu interno, vel voce loquentis ad aures</l>
               <l n="6.90">Numinis, eventus non infitiante futuros. </l>
               <l n="6.91">Tale super Maria, quid responsura docerent</l>
               <l n="6.92">Pallia, proni orant mystae, primusque sacerdos</l>
               <l n="6.93">Insuper apposita capiti, quae candida solum</l>
               <l n="6.94">Bissus erat, cidari, nisi fronte quod aurea fulsit</l>
               <l n="6.95">Lamina et in medio scriptum Tetragrammaton auro. </l>
               <l n="6.96">Consurgit cum veste orbem referente solumque</l>
               <l n="6.97">Incessu graviore premit sumitque Sabaeas</l>
               <l n="6.98">Thuris opes, fumante Deum culturus acerra. </l>
               <l n="6.99">Arsit ut incensum, puros ascendere fumos</l>
               <l n="6.100">Certantes cum luce videt nubisque serenae</l>
               <l n="6.101">In morem vacuâ sese vapor extulit aurâ.</l>
               <l n="6.102">Creditur hinc suaves placatum Numen odores</l>
               <l n="6.103">Excipere et placido vultu data dona tueri.</l>
               <l n="6.104">Atria ter circum, ter circum altare, ter imi</l>
               <l n="6.105">Circa adyti velum laxavit aromata mystes, </l>
               <l n="6.106">Cum solitum superaret ephod onychesque nitorem, </l>
               <l n="6.107">Fausta locuturi signum fecere Tonantis.</l>
               <l n="6.108">Cumque caput proni cuperent sermone doceri</l>
               <l n="6.109">Numinis, effatis aperit se talibus aether:</l>
               <l n="6.110">“Conveniat Iudae soboles, innupta iuventus</l>
               <l n="6.111">Amplaque odorato stans occupet atria templo;</l>
               <l n="6.112">Unicuique suus sicco sit cortice stipes.</l>
               <l n="6.113">Inclita cum Iudae fuerit collecta propago, </l>
               <l n="6.114">Altius exactum cunctis sit vertice lignum:</l>
               <l n="6.115">Cui humore carens baculus mox flore virescet, </l>
               <l n="6.116">Atque Semiramius cui fronte quieverit ales,</l>
               <l n="6.117">Hunc ego dilectae nymphae designo maritum.” </l>
            </div>
            <div type="poesis-caput">
               <head>6.</head>
               <l n="6.118"> Responso attonitus praesul laetusque loquentem</l>
               <l n="6.119">Audivisse Deum et mystae sine more stupentes</l>
               <l n="6.120">Virginei data signa viri, magis inde puellam</l>
               <l n="6.121">Suspiciunt, cuius felix hymenaeus Olympum</l>
               <l n="6.122">Cogeret e siccis producere lilia virgis</l>
               <l n="6.123">Et sponsum Assyria<note place="foot" n="*">123 Assyria :
              Assyriae</note> vellet signare volucre.</l>
            </div>
            <div type="poesis-caput">
               <head>7.</head>
               <l n="6.124"> Lux festiva fuit, nono quam mense <note place="foot" n="*">125 mense
                : mente</note>colebant</l>
               <l n="6.125">Isacidae, memores ignis, cum compede rupta</l>
               <l n="6.126">Chaldaea, Medo ferrum solvente triumpho,</l>
               <l n="6.127">Oblatos aris pecudes crassoque madentes</l>
               <l n="6.128">Fonte, priùs nebulis Phoebo splendente solutis,</l>
               <l n="6.129">Viderunt flamma caelo veniente cremari.</l>
               <l n="6.130">Laeta dies populo, lapsae pro munere flammae</l>
               <l n="6.131">Vota reponenti, pariter fuit apta remotos</l>
               <l n="6.132">Dispersosque procul Iudae sociare nepotes </l>
               <l n="6.133">Ex quibus electum Mariae spectata docerent</l>
               <l n="6.134">Signa virum, mirum dictu! Venerisque decorus</l>
               <l n="6.135">Pronubus adverso Veneris foret ales amori,</l>
               <l n="6.136">Et florente suas accendi stipite taedas</l>
               <l n="6.137">Miraretur Hymen. Omnes it iussus in urbes</l>
               <l n="6.138">Rumor Idumaeas, Iudae qui illustre vocaret</l>
               <l n="6.139">Stemma, thori cupidam pubem: manibusque revulsas</l>
               <l n="6.140">A radice diu virgas afferre monebat</l>
               <l n="6.141">Sacra Palaestinae patrum templique potestas. </l>
            </div>
            <div type="poesis-caput">
               <head>8.</head>
               <l n="6.142"> Iam signata dies iunctos cogebat adesse</l>
               <l n="6.143">Et Solymaea procos accedere templa tribules.</l>
               <l n="6.144">Parent laeti omnes; primumque ingressa iuventus</l>
               <l n="6.145">Vestibulum, divina patrum mandata secuti,</l>
               <l n="6.146">Expectant summae iussa ulteriora tiarae. </l>
               <l n="6.147">Octoginta aderant iuvenes, quorum ultima septem</l>
               <l n="6.148">Par lustris aetas, rudior quinquennia quatuor</l>
               <l n="6.149">Attigerat pubes: regali sanguine Iudae</l>
               <l n="6.150">Nati omnes, ipsa Davidis origine multi.</l>
               <l n="6.151">Et quoniam antiquos capta Babylone reversae</l>
               <l n="6.152">Non habuere tribus quibus excessere penates,</l>
               <l n="6.153">Sed quo quisque loco potuit nova limina fixit,</l>
               <l n="6.154">Iudaeae pars quaeque parem dare stipitis impos</l>
               <l n="6.155">Unius sobolem, non certa sede diremptos</l>
               <l n="6.156">Servabat mixtos omni regione tribules.</l>
               <l n="6.157">Inde fuit tota Iudae quod sparsus Idume</l>
               <l n="6.158">Spiraret sanguis, quavis ex parte profectos</l>
               <l n="6.159">Spe thalami, reduces domus acceptura maritos,</l>
               <l n="6.160">Transmisit Solyma iuvenes. Hic adfuit Amos,</l>
               <l n="6.161">Carmeli flos pulcher Amos, quem Rutha Phalego</l>
               <l n="6.162">Ediderat formosa viro; fuit alter Abellus</l>
               <l n="6.163">Abramo genitus, tenerae cui mille per agros</l>
               <l n="6.164">Errabant pecudes: David quoque venit ab alta</l>
               <l n="6.165">Planitie Libani, Rachel post fata mariti</l>
               <l n="6.166">Cui patrias servabat opes, gratamque vovebat</l>
               <l n="6.167">Mater amata nurum. Misit Galilaea Manassen,</l>
               <l n="6.168">Iephtemque Mosemque et pulchrum frontis Adamum,</l>
               <l n="6.169">Et Noam, cui Lia parens; Hebronia proles</l>
               <l n="6.170">Et gemmis digitosque gemmasque incluserat auro. </l>
               <l n="6.171">Hic Samuel cum fratre Isaac, quos fuderat uno</l>
               <l n="6.172">Anna puerperio, Iudae fecunda marito, </l>
               <l n="6.173">Ephratea nurus, similes aspectibus ambo, </l>
               <l n="6.174">Fronte pares ambo, comae par utrique, nisi uno</l>
               <l n="6.175">Quod Samuel luscus, prout apparebat, ocello.</l>
               <l n="6.176">Accessit Salomon Mambraea valle colonus</l>
               <l n="6.177">Impiger, octoni cui iugeris amplus aratro</l>
               <l n="6.178">Findebatur ager; multi huic per prata vagantes,</l>
               <l n="6.179">Ad iuga compositi pingues palearia tauri.</l>
               <l n="6.180">Beniamin, Issachar, Enoch, Hebronia pubes</l>
               <l n="6.181">Prompta manu – fundaque ! – venit si quando cruento</l>
               <l n="6.182">Ore lupus pecorique instat; cupidusque iugalis</l>
               <l n="6.183">Advenit fidei Simeon, quem matre Rebecca</l>
               <l n="6.184">Clarus avis dedit Elias, sed lege Philippi</l>
               <l n="6.185">Defuncti Soboles; sterilis post fata iugalis </l>
               <l n="6.186">Cognatum siquidem thalamo donante Rebecca</l>
               <l n="6.187">Fraternum semen genito Simeone revixit.</l>
               <l n="6.188">Adfuit et Samson cui Hermonea Salome,</l>
               <l n="6.189">Orba viri genetrix, terra Hebronitide sponsam</l>
               <l n="6.190">Reppererat, sed mox pactae connubia nymphae</l>
               <l n="6.191">Fila scidit Lachesis praestoque ingressa puellae</l>
               <l n="6.192">Mors thalamum fato sponsum delusit amantem.</l>
               <l n="6.193">Misit Ioannem Bethel, cui mater Edissa</l>
               <l n="6.194">Iuncta viro forti Sauli, qui castra secutus</l>
               <l n="6.195">Herodis, post multa Arabum certamina felix</l>
               <l n="6.196">Et dives spoliis, patrio consederat arvo.</l>
               <l n="6.197">Et Gedeon non vile genus cui regis in aula,</l>
               <l n="6.198">Mater nobilium non ultima matronarum</l>
               <l n="6.199">Sara fuit: genitorque operum praefectus in aede</l>
               <l n="6.200">Numinis, adiunctis altam quam surgere muris</l>
               <l n="6.201">Iusserat Ascalides. Daniel dilecta parenti</l>
               <l n="6.202">Labano soboles, donis instructa paternis,</l>
               <l n="6.203">Nil prohibente patris flammas Esthere novercâ;</l>
               <l n="6.204">A Iordane procul, Sephone ex urbe profectus</l>
               <l n="6.205">Pervenit Solymam. Tobiam, Nathanaelem,</l>
               <l n="6.206">Quosque referre mora est, patriâ migrare subegit</l>
               <l n="6.207">Prodigiosus Hymen; cunctisque accessit Ioseph.</l>
            </div>
            <div type="poesis-caput">
               <head>9.</head>
               <l n="6.208"> Regia progenies, altae virtutis Ioseph</l>
               <l n="6.209">Exemplum; cuius, sed avo propiore Mathane</l>
               <l n="6.210">Progenitor Salomon, vera a Davide propago</l>
               <l n="6.211">Inde parens Iacobus, uti soror Anna recenset</l>
               <l n="6.212">Sanguinis eiusdem proavos. Dedit Anna Mariam,</l>
               <l n="6.213">At soboles Iacobe tua est Iosippus; et istum</l>
               <l n="6.214">Iosippum fratris prolem sicut Anna Nepotem,</l>
               <l n="6.215">Sic habet et generum: Mariae est cognatus Iacob,</l>
               <l n="6.216">Cui eadem nurus et neptis, pro duplice nexu</l>
               <l n="6.217">Foederis et stirpis. Sed quae fortuna beatos</l>
               <l n="6.218">Connubii accendit sponsis felicibus ignes,</l>
               <l n="6.219">Expediam. Novies quatuor vel circiter annos</l>
               <l n="6.220">Vixit Iosephus, thalamique experte iuventa,</l>
               <l n="6.221">Dimidium tetigit caelebs et candidus aevi,</l>
               <l n="6.222">Connubii procul affectu; cui sola calebat</l>
               <l n="6.223">Flamma pudicitiae constans, quam nulla voluptas</l>
               <l n="6.224">Pressit et adversa nullus face perdidit Hymen.</l>
               <l n="6.225">Maior Iosepho Parii casto hospite Nili</l>
               <l n="6.226">Lascivae fugiens lusit qui vota maritae,</l>
               <l n="6.227">Est modo quem canimus, proles Davidis, Ioseph.</l>
               <l n="6.228">Ille quidem turpis flammae, dans pallia, victor,</l>
               <l n="6.229">Sed thalami superavit amor; cui nectere lauros</l>
               <l n="6.230">Debet uterque pudor, soboles est regia Ioseph.</l>
            </div>
            <div type="poesis-caput">
               <head>10.</head>
               <l n="6.231"> Saepe istum genitor mittendae in saecula prolis</l>
               <l n="6.232">Admonuit multaeque illo caluere puellae, </l>
               <l n="6.233">Multae illum matres generum nymphaeque tribulem</l>
               <l n="6.234">Optavere virum; sed nec flexere puellae,</l>
               <l n="6.235">Nec movit pater indubium viridante pudoris</l>
               <l n="6.236">Extremum vitae flatum signare smaragdo.</l>
               <l n="6.237">Saepe pater dixit: “Vita cur caelibe nostrum</l>
               <l n="6.238">Stemma premis? Viridem perdis quid inane iuventam,</l>
               <l n="6.239">Connubii spernisque fidem prolemque daturam</l>
               <l n="6.240">Reiicis aeterno laudes et vota Tonanti?</l>
               <l n="6.241">Anne vides nostros sanctosque, vetusta secutos</l>
               <l n="6.242">Legum scita patres, casto eduxisse cubili</l>
               <l n="6.243">Progeniem, quorum celebris per publica Iudae</l>
               <l n="6.244">Ora volat virtus? Fideique illustrior illa</l>
               <l n="6.245">Numen adorabat pietas votisque faventem</l>
               <l n="6.246">Implorare Deum parvos docuere nepotes.</l>
               <l n="6.247">Quod probrum est homini, virtus nequit esse probatae</l>
               <l n="6.248">Mater honestatis veraeque puerpera laudis.</l>
               <l n="6.249">At nescis, veniet sterili quae poena marito?</l>
               <l n="6.250">Vidi ego, sed dolui vidisse; ah! cetera sanctus</l>
               <l n="6.251">Et multis virtute prior, non visa iugalis </l>
               <l n="6.252">Incrementa thori, probro non simplice maerens</l>
               <l n="6.253">Sustinuit Ioachim, templo quem mysta repulsum</l>
               <l n="6.254">Ex ara cui dona dabat, vel solius ergo</l>
               <l n="6.255">Improlis thalami, longum lugere subegit.</l>
               <l n="6.256">Hoc tamen est citra culpam: qui cetera felix</l>
               <l n="6.257">Coniuge, si thalamum demas: exinde beatus</l>
               <l n="6.258">Et thalamo sobolisque datae laetissimus ortu,</l>
               <l n="6.259">De qua mira canunt. An non maiore notandus</l>
               <l n="6.260">Opprobrio, Iosippe, venis, dum prolis habendae</l>
               <l n="6.261">Nec tibi vota calent, castos ubi spernis amores. </l>
               <l n="6.262">Crede, nec est virtus, quae non imitabile cunctis</l>
               <l n="6.263">Transit in exemplum; quae si transiret in omnes,</l>
               <l n="6.264">Laus foret humano virtutem crescere damno.</l>
               <l n="6.265">Finge alios animi eiusdem votique tenaces</l>
               <l n="6.266">Eiusdem, quo virginitas communibus orbis</l>
               <l n="6.267">Moribus accedat: modico post tempore splendor</l>
               <l n="6.268">Humani generis nullo nascente peribit.</l>
               <l n="6.269">Forte putas, Iosippe, Deo concepta placere</l>
               <l n="6.270">Quae perdunt homines vota? At magis illa Tonanti</l>
               <l n="6.271">Vota probanda reor, dominam quae totius auget</l>
               <l n="6.272">Orbis naturam. Ingenito si lumine mentis</l>
               <l n="6.273">Uteris humanae, ratione resistere nulla</l>
               <l n="6.274">His poteris, quae connubii de lege ferebam.</l>
               <l n="6.275">Adde, quod adversa domuique mihique tibique</l>
               <l n="6.276">Virginitate noces, prolis quëis gaudia sanctae</l>
               <l n="6.277">Subtrahis acceptamque nurum blandosque nepotes.”</l>
            </div>
            <div type="poesis-caput">
               <head>11.</head>
               <l n="6.278"> Ista Mathanides genitor, meliora reponit</l>
               <l n="6.279">Iosippus: “Si nos mentis ratione velimus,</l>
               <l n="6.280">Non vulgi rumore loqui, probiore movetur</l>
               <l n="6.281">Consilio, cui vita thori socialis honestas</l>
               <l n="6.282">Recta quidem, fundens sobolem, quae Numinis aequa</l>
               <l n="6.283">Religione calens sacros prolatet honores.</l>
               <l n="6.284">Pace tua tamen, o genitor, cumulantia prolem</l>
               <l n="6.285">Connubia innupto fraus est praeferre pudori.</l>
               <l n="6.286">Religio si grata Deo, gratamque fatebor,</l>
               <l n="6.287">Suscepta quae prole venit meritumque parentes</l>
               <l n="6.288">Natorum pro laude manet; tamen arbitror huius</l>
               <l n="6.289">Vile voluntatis munus quod propria suasit</l>
               <l n="6.290">Commoditas et segne Dei studiosa voluptas.</l>
               <l n="6.291">Dent alii sobolem: si me pro prole dicabo</l>
               <l n="6.292">Quod vitium est? Laus est patribus divisa iugali</l>
               <l n="6.293">Foedere, per sobolem dare servitura Tonanti </l>
               <l n="6.294">Viscera; forsan erit distracto in pignora patre</l>
               <l n="6.295">Vilior integritas? Divisi in semina floris</l>
               <l n="6.296">Nec pretium est, nec suavis odor: pecus integra sacras</l>
               <l n="6.297">Ducitur ingratum numquam libamen ad aras.</l>
               <l n="6.298">Nec sterilis thalamus, casti neque nescia lecti</l>
               <l n="6.299">Virginitas probro esse potest: quod maxima vulgi</l>
               <l n="6.300">Pars sequitur, rationis inops plerumque tuetur</l>
               <l n="6.301">Credulitas. Superat probrum mortale pudoris</l>
               <l n="6.302">Immortalis honos et recti gloria facti.</l>
               <l n="6.303">Si mystam opponis, mystae mandantis ab ara</l>
               <l n="6.304">Cognatum migrare tuum non arguo Zelum;</l>
               <l n="6.305">Qui sacer est, nullus reus est me iudice mystes.</l>
               <l n="6.306">Nec tamen ignoro, Nemesis quod Numinis aequa</l>
               <l n="6.307">Non ferit hunc qui labe caret; sine crimine nulli</l>
               <l n="6.308">Dedecus accedit; male quod morata voluntas</l>
               <l n="6.309">Non regit et ratio quos vera redarguit actus,</l>
               <l n="6.310">Probri materiam cumulant poenasque lacessunt.</l>
               <l n="6.311">Nec moror, adversus vulgi quod praedicat error</l>
               <l n="6.312">Virtuti satis est, unus si accesserit illi</l>
               <l n="6.313">Laudator Deus: et renuens contenta vel uno</l>
               <l n="6.314">Esse Deo, propria virtus se cuspide mactat.</l>
               <l n="6.315">Sat mihi servati si corporis innuba virtus</l>
               <l n="6.316">Numinis accedat placito, quod respicit unum</l>
               <l n="6.317">Quaecumque esse animi nostri vult optima virtus.</l>
               <l n="6.318">Dicitur Helciadae vati quod culta fuisset</l>
               <l n="6.319">Virginitas, data signorum miranda potestas</l>
               <l n="6.320">Et portentoso Memphim dare vota sepulchro.</l>
               <l n="6.321">Thesbites etiam rutilis superare quadrigis</l>
               <l n="6.322">Sidera, et ignivomos nivei candore pudoris</l>
               <l n="6.323">Astra supergressos fertur meruisse iugales.</l>
               <l n="6.324">Nonne etiam noster Iudae qui vota fatigat</l>
               <l n="6.325">Promissus princeps, pariturae matris honore</l>
               <l n="6.326">Virgineo, puros hausturus ab ubere rores</l>
               <l n="6.327">Fertur et integris fixurus labra papillis?</l>
               <l n="6.328">Matre illibati si de candoris amante</l>
               <l n="6.329">Divinus nobis caelo promittitur Heros,</l>
               <l n="6.330">Cui placet intacto nasci de ventre, pudorem</l>
               <l n="6.331">Virgineum casto thalami non praeferet igni?</l>
               <l n="6.332">Quis novit si forte meus placiturus eidem</l>
               <l n="6.333">Candor, ab aeterno quod currere dicitur aevo,</l>
               <l n="6.334">Acceleret festinus iter veniatque cupitus</l>
               <l n="6.335">Spe citius, solvens vinctum Israëla Redemptor?</l>
               <l n="6.336">Mi pater, humani nec virginitate timendus</l>
               <l n="6.337">Defectus generis: nulla est, quae clauditur auro,</l>
               <l n="6.338">Gemma gravis pretii, quae non, collata pudori</l>
               <l n="6.339">Virgineo, levis est. Nostrae caeleste refulgens</l>
               <l n="6.340">Naturae, par sideribus, sed vitrea honestas,</l>
               <l n="6.341">Gaza ingens fragilisque simul, sine Numine nostris</l>
               <l n="6.342">Corporibus servari impos. Quis posse putabit</l>
               <l n="6.343">Tam rara genus humanum virtute perire? </l>
               <l n="6.344">Addo, quod eventu tali, quia caelibe vita</l>
               <l n="6.345">Praestaret thalamus, ne hominum natura ruinae</l>
               <l n="6.346">Proxima supremo molem telluris agone</l>
               <l n="6.347">Desereret, praeceptum esset, quod habebat Adamus,</l>
               <l n="6.348">Connubii augendaeque novae per foedera prolis.</l>
               <l n="6.349">Me vero donec talis iactura timeri</l>
               <l n="6.350">Debeat, innuptum genitor dilecte relinque.”</l>
            </div>
            <div type="poesis-caput">
               <head>12.</head>
               <l n="6.351"> Talibus auditis placido pater ore silentem</l>
               <l n="6.352">Alloquitur: “Flectat saltem te, nate, paternus</l>
               <l n="6.353">Sanguis et antiquae proavis a regibus ortae</l>
               <l n="6.354">Stemma domus, quam tu postremo haerede labentem</l>
               <l n="6.355">Innixamque parum valida radice relinquis.</l>
               <l n="6.356">Sanguinis ille leo nostri Iesseia proles,</l>
               <l n="6.357">Si canitur nostra venturus origine Princeps,</l>
               <l n="6.358">Quid Iosippe tuos fraudas hac luce futuros</l>
               <l n="6.359">Seminis haeredes? Bona sit; rerum attamen isto</l>
               <l n="6.360">Ordine virginitas non est bona.” Dicere contra</l>
               <l n="6.361">Iosippus voluit, sed respondere paratum</l>
               <l n="6.362">His interpellat genitor: “Spes sola beati</l>
               <l n="6.363">Germinis illius nostro de stemmate, terris</l>
               <l n="6.364">Promissi quantum decus est? Velle auspice tanto</l>
               <l n="6.365">Aeternae pacis libertatisque carere</l>
               <l n="6.366">Vix culpa, Iosippe, vocat.” Mox voce reponit</l>
               <l n="6.367">Iosippus: “Magni nostra hinc censenda propago,</l>
               <l n="6.368">Infitias nolo ire pater. Dabit aequus Olympi,</l>
               <l n="6.369">Sed sine me promissa Deus; nec fata morari</l>
               <l n="6.370">Me penes est: si me tanti voluisset habere</l>
               <l n="6.371">Adiutorem operis, caelo submissa caleret</l>
               <l n="6.372">Non mihi virginitas; nostrum concurrere tantis</l>
               <l n="6.373">Si femur adscisset fatis, me nulla soluti</l>
               <l n="6.374">Coniugio, genitor, superasset flamma pudoris. </l>
               <l n="6.375">Est mihi germanus Cleophas aliique, capaces</l>
               <l n="6.376">Quos facit immensi sanguis Iesseus honoris.</l>
               <l n="6.377">Caelibe me restant multi hac pro laude tribules.”</l>
            </div>
            <div type="poesis-caput">
               <head>13.</head>
               <l n="6.378"> “Si tamen et vinclis te connubialibus esse</l>
               <l n="6.379">Innexum Omnipotens vellet,” pater inquit Iacob,</l>
               <l n="6.380">“Quid faceres?” Iosippus ait: “Divina voluntas</l>
               <l n="6.381">Lex mihi suprema est: illi contraire repugnat</l>
               <l n="6.382">Aequa boni ratio. Quod vellet Numen, id esset </l>
               <l n="6.383">Regula virtutis! Vitii se mergit in umbra</l>
               <l n="6.384">Quisquis ab hac summa morum deflectit amussi.”</l>
               <l n="6.385">Cui pater: “Est Solymis Virgo (sanctamque sororem</l>
               <l n="6.386">Esse genetricem laetor tantae indolis Annam)</l>
               <l n="6.387">Consobrina tibi est. Plenis iam nubilis annis,</l>
               <l n="6.388">Committenda viro. Nymphas bona sparsa per omnes</l>
               <l n="6.389">Huic collecta nitent: species, pudor, unus avorum</l>
               <l n="6.390">Nobiscum sanguis, probitas et gratia; demum</l>
               <l n="6.391">Virtutis verae simulacrum: tanta stupentes</l>
               <l n="6.392">Prodigia, eximios templi deposcere mystas</l>
               <l n="6.393">De thalami eventu caeli responsa coëgit.</l>
               <l n="6.394">Auditum: dandam esse viro, cui sanguine Iudae</l>
               <l n="6.395">Sit genitor sacroque simul cui limine stanti,</l>
               <l n="6.396">Allatus manibus siccus – mirabile! – stipes</l>
               <l n="6.397">Exeat in florem et fronti Babylonius ales</l>
               <l n="6.398">Insideat. Iosippe, puto dabis; ista iubentis</l>
               <l n="6.399">Connubium signa esse Dei!” “Nihil ambigo,” profert</l>
               <l n="6.400">Iosippus. Cui mox genitor: “Tibi templa petenti,</l>
               <l n="6.401">Quo cupio Iosippe migres, si talibus aether</l>
               <l n="6.402">Occurrat signis teque hoc sponsum omine dicet,</l>
               <l n="6.403">Connubium tantae poteris non velle puellae?”</l>
               <l n="6.404">Iosippus contra: “De me quod talia speres,</l>
               <l n="6.405">O genitor, frustra est: ostendent astra maritum</l>
               <l n="6.406">Nymphae illi virtute parem. Nil praeter avitum</l>
               <l n="6.407">Stemma mihi videor non impar, caetera longe</l>
               <l n="6.408">A tanta virtute absum. Dilecte quiesce</l>
               <l n="6.409">Quaeso, pater, nec nostra ultra connubia tenta.”</l>
            </div>
            <div type="poesis-caput">
               <head>14.</head>
               <l n="6.410"> Huic iterum genitor: “Nec plus tua vota morari,</l>
               <l n="6.411">Nec suadere thorum meum est. Hoc deprecor unum,</l>
               <l n="6.412">Nate, aliis temet coniunge flagrantibus oris</l>
               <l n="6.413">Virginei formam pueris. Spes irrita siccae</l>
               <l n="6.414">Expectare mihi pro te suffragia virgae</l>
               <l n="6.415">Omnis erit; nihil Assyriae tibi conferet albus</l>
               <l n="6.416">Nutritor reginae ales, nisi signa iubente</l>
               <l n="6.417">Numine premat avis, vel siccus pronuba stipes.</l>
               <l n="6.418">Si fatum volet arentis te germine fustis,</l>
               <l n="6.419">Aut ave Chaldaea sponsum, Iosippe, notari,</l>
               <l n="6.420">Certabisne Deo, aut iusso pugnabis amori?”</l>
               <l n="6.421">Rettulit haec natus: “Frustra dulcissime perdis</l>
               <l n="6.422">Verba, pater. Mihi nec Solymam, nec visere templum</l>
               <l n="6.423">Est animus, nec signa novi spectare mariti.</l>
               <l n="6.424">Cerne, pater, capitis canos utcumque capillos,</l>
               <l n="6.425">Durata qui fronte rigent et lacte madentes</l>
               <l n="6.426">Inter stabo procos? Me dura laboris et artis</l>
               <l n="6.427">Instrumenta meae, serrae pauperque dolabra</l>
               <l n="6.428">Dant inopem flagrem ditemque praeire iuventam</l>
               <l n="6.429">Decrescens et inops!” Pater excipit: “Ista fatebor,</l>
               <l n="6.430">Sunt hominum quae vota movent, staremque libenter</l>
               <l n="6.431">Iudicii pro parte tui, componeret istos</l>
               <l n="6.432">Si mundi fortuna thoros talesque pararet</l>
               <l n="6.433">Mortalis thalamos ubi calculus. Inspicit urnae</l>
               <l n="6.434">Excessum terrena fides; humana sequuntur</l>
               <l n="6.435">Lumina mortales oculi. Non subditur autem</l>
               <l n="6.436">Hic placitis hominum, sed stat caelestibus Hymen,</l>
               <l n="6.437">Alite Chaldaea et florenti stipite, signis.</l>
               <l n="6.438">Arbiter hic Deus est, mentis qui cuncta gubernans</l>
               <l n="6.439">Lege suae, humani nimis imbecille videntem</l>
               <l n="6.440">Confundit pupillam oculi. Quae stirpis origo</l>
               <l n="6.441">Regia sit nostrae, audisti: gregis anxius infans,</l>
               <l n="6.442">Nec fratrum dignus numerum componere David,</l>
               <l n="6.443">Incerta humani si norma sequenda fuisset</l>
               <l n="6.444">Consilii, pastor vixisset. At impare longe</l>
               <l n="6.445">Fratribus evectum fortuna, totius ostro</l>
               <l n="6.446">Arbiter aeternus regum decoravit Idumae.</l>
               <l n="6.447">Sic Deus istius pariter vult pronubus esse</l>
               <l n="6.448">Connubii: talem, fili mihi crede, puellae</l>
               <l n="6.449">Decernet, frons est hominum quo caeca, maritum.”</l>
               <l n="6.450">Hic Iosippus ait: “Credo, pater, ista, nec ullus</l>
               <l n="6.451">Adversae fidei locus est: seu Virginis iste</l>
               <l n="6.452">Ex hominum placito, sive aethere profluat Hymen,</l>
               <l n="6.453">Nostra nil refert.” “Tamen, o Iosippe, parentis</l>
               <l n="6.454">Vox est: te sacro durum non exime templo,</l>
               <l n="6.455">Ut mihi virginei thalami, post visa reversus</l>
               <l n="6.456">Signa (viae lentum nam ne vetat ire senectus)</l>
               <l n="6.457">Eventum referas, almum quo Numen adorem. </l>
               <l n="6.458">Te neque nate decet cognatae prolis abesse</l>
               <l n="6.459">Coniugio. Vires utinam sinerent, ego praesens</l>
               <l n="6.460">Dilectae thalamis nymphae sponsoque faverem.</l>
               <l n="6.461">Namque (dolens recolo) moriens soror Anna petivit,</l>
               <l n="6.462">Depositae templo immemorem non esse puellae.</l>
               <l n="6.463">Astra licet nymphae thalamos studiosa iugales</l>
               <l n="6.464">Expediant; et nostra illam quoque cura decebit!”</l>
               <l n="6.465">Vocibus his tandem cessit Iosippus et urbem</l>
               <l n="6.466">Delubrumque seni facilis promittere patri.</l>
            </div>
            <div type="poesis-caput">
               <head>15.</head>
               <l n="6.467"> Cum reliquis igitur decimae prope tenvia lunae</l>
               <l n="6.468">Cornua, quae soli fas est calcare tribuli</l>
               <l n="6.469">Atria, Iosephus populis gentile profanis</l>
               <l n="6.470">Interdicta subit, sacrae penetralibus Arcae</l>
               <l n="6.471">Oppositus vultum, extrema qua parte remotus</l>
               <l n="6.472">Religioso oculos poterat componere velo. </l>
               <l n="6.473">Iamque aderant alii, quorum convenit eodem</l>
               <l n="6.474">Vestibulo iuvenum numerus, qui stipite sicco</l>
               <l n="6.475">Innixi, ambustus cuius se scipio verno</l>
               <l n="6.476">Flore coronaret, tacito circum ore legebant.</l>
               <l n="6.477">Interea accedunt mystae summusque sacerdos</l>
               <l n="6.478">Non aberat, caesae pecudis legale daturus</l>
               <l n="6.479">Obsequium; qua re proprio spectandus amictu</l>
               <l n="6.480">Aptat ephod humeris cidarimque in vertice figit.</l>
               <l n="6.481">Apposita femori bisso tunicaeque per oras</l>
               <l n="6.482">Extremas vocali auro pendente sonorus</l>
               <l n="6.483">Progreditur templique arae pro margine pronus</l>
               <l n="6.484">Supplicat et iugulato explet sua sacra iuvenco.</l>
            </div>
            <div type="poesis-caput">
               <head>16.</head>
               <l n="6.485"> Ritibus exactis templi, regione propinqua</l>
               <l n="6.486">Alterius portae quae presserat atria lectum</l>
               <l n="6.487">Stemma, sacerdotum pendens a legibus agmen,</l>
               <l n="6.488">Maximus ingreditur praesul laetusque tuetur</l>
               <l n="6.489">Egregios iuvenes signum caeleste petentes.</l>
               <l n="6.490">Tum quoque depressas manibus sustollere in altum</l>
               <l n="6.491">Imperat humoris vacuas et floris inanes</l>
               <l n="6.492">Virgarum frondes. Nec opus fuit ire per omnes,</l>
               <l n="6.493">Ne fraus ulla foret, ramorum lumine recto</l>
               <l n="6.494">Explorare fidem, siquidem sobolescere virgas,</l>
               <l n="6.495">Proxima bis quinti mensis tum bruma vetabat.</l>
               <l n="6.496">Suscipiunt mandata hilares: quem quisque gerebat</l>
               <l n="6.497">Extulit, inferiore levans a pectore fustem.</l>
               <l n="6.498">Tollendi Iosippum autem non repperit unum</l>
               <l n="6.499">Stipitis ambitio, invisum quem dextra premebat. </l>
               <l n="6.500">Clam tenuit fustem, spem templo inferre professus</l>
               <l n="6.501">Connubii nullam, nec habendae vota maritae. </l>
            </div>
            <div type="poesis-caput">
               <head>17.</head>
               <l n="6.502"> Tum sacer antistes vultu conversus in altum</l>
               <l n="6.503">Suspirat votis et verba precantia fundit</l>
               <l n="6.504">Admonuitque Deum effati, spectabile gemmis</l>
               <l n="6.505">Quod respondit ephod, virga florente daturum</l>
               <l n="6.506">Atque Semiramia capiti incumbente volucri,</l>
               <l n="6.507">Quaesitum Mariae taedarum in foedera sponsum.</l>
               <l n="6.508">Vix pia supremus complebat verba sacerdos,</l>
               <l n="6.509">Ecce arcana adyto valvis quo clauditur Arca</l>
               <l n="6.510">Pictaque non visos obnubunt carbasa postes,</l>
               <l n="6.511">Prodit Amyclaeis nive maior oloribus ales, </l>
               <l n="6.512">Et Cyprias longe superans candore iugales:</l>
               <l n="6.513">Lotus lacte ales, suetusque in margine pleni</l>
               <l n="6.514">Gurgitis et liquido lactis considere rivo.</l>
            </div>
            <div type="poesis-caput">
               <head>18.</head>
               <l n="6.515"> Fausta fuit viridi Noëtica fronde columba</l>
               <l n="6.516">Vim pelagi cessare docens; felicior ista</l>
               <l n="6.517">Terrigenis, quos iam sceleris commune vorârat</l>
               <l n="6.518">Eluvium, siccae frondi coniuncta renatis</l>
               <l n="6.519">Ad fidei robur foliis, meliore volatus</l>
               <l n="6.520">Augurio, certam, quae se non altius effert</l>
               <l n="6.521">Humanae pupilla spei, signante salutem.</l>
               <l n="6.522">Aeternae o mentis lusus! Quae naufraga regna</l>
               <l n="6.523">Emersura freto, ramum mordente columbâ</l>
               <l n="6.524">Praemonuit; sic damnatam non impare stirpem</l>
               <l n="6.525">Indicio novisse dedit, quod labe paterna</l>
               <l n="6.526">Naufraga posteritas, domitis iucunda procellis,</l>
               <l n="6.527">Ad placidas vitae secura rediret arenas.</l>
            </div>
            <div type="poesis-caput">
               <head>19.</head>
               <l n="6.528"> Proxima iam niveis superaverat atria pennis</l>
               <l n="6.529">Ales et inde avidos sua signa videre tribules</l>
               <l n="6.530">Adveniens gestire facit totoque volantem</l>
               <l n="6.531">Ore sequi: primum lentis illa atria circum</l>
               <l n="6.532">Pervolitat pennis factoque ter orbe per amplum</l>
               <l n="6.533">Vestibuli spatium, pennas immota propinquat</l>
               <l n="6.534">Frontibus. Extremoque aulae pro limine stantem</l>
               <l n="6.535">Spectat Iosephum: mox se reperisse mariti</l>
               <l n="6.536">Virginei vultus, ala plaudente docebat.</l>
               <l n="6.537">Hunc petit, atque caput pedibus premit: ille sedentem</l>
               <l n="6.538">Vertice ter pulsam terque ad sua colla reversam</l>
               <l n="6.539">Fuste fugat. Virgam sed qua fuit icta volucris</l>
               <l n="6.540">(Quam non ante velut reliqui, prout mysta iubebat</l>
               <l n="6.541">Sed tunc cum volucris fuerat pellenda, levârat) –</l>
               <l n="6.542">Mirandum! – florere videt siccumque repente</l>
               <l n="6.543">Humore et verno vestiri cortice ramum.</l>
               <l n="6.544">Ignarus quid agat, pallet, timet atque trementi</l>
               <l n="6.545">Corpore Iosippus curas consumit inanes.</l>
               <l n="6.546">Consilium quo signa premat vitetque iugales</l>
               <l n="6.547">Virginis agnatae taedas inquirit et omnem,</l>
               <l n="6.548">Si qua parte locus latebrae, circumspicit aulam.</l>
               <l n="6.549">Ut tamen occurrit menti, caelestibus ista</l>
               <l n="6.550">Auspiciis peragi et divinum Numen apertis,</l>
               <l n="6.551">Singula dum librat, cernit disponere signis.</l>
               <l n="6.552">“O Deus,” affatur tacitus, “quocumque volentem</l>
               <l n="6.553">Stringe iugo, quocumque lubet, duc tramite – pergam,</l>
               <l n="6.554">Arbitrii lux fida mei. Quacumque iubentem</l>
               <l n="6.555">Ire sequar placitique tui fulgore tuique</l>
               <l n="6.556">Imperii me lege regam nutusque tuebor.” </l>
            </div>
            <div type="poesis-caput">
               <head>20.</head>
               <l n="6.557"> Iosippum interea, signo noto omnibus, ales</l>
               <l n="6.558">Deserit et leve commotis petit abdita pennis</l>
               <l n="6.559">Limina, quae sponsum designatura reliquit. </l>
               <l n="6.560">Plaudebant hilares mystae totamque per aedem</l>
               <l n="6.561">Sancitum caeli auspiciis hymenaea sonabant. </l>
               <l n="6.562">Iosippum spectare omnes perque atria laeto</l>
               <l n="6.563">Murmure felicem, tantis vulgare maritum</l>
               <l n="6.564">Electum signis, cuius superantibus omnem</l>
               <l n="6.565">Fortunam voluit Numen concurrere taedis. </l>
               <l n="6.566">Excipiunt humilem vultu summumque minores</l>
               <l n="6.567">Ante patrem statuunt mystae; cui praesul amico</l>
               <l n="6.568">Ore favet caeloque dato gratatur honori. </l>
               <l n="6.569">Ille ut erat faciem demissus, fronte serena</l>
               <l n="6.570">Compositus, qua compressis in corde procellis</l>
               <l n="6.571">Prodidit effigiem mentis, cui ore locutus</l>
               <l n="6.572">Dicitur: “O alme antistes, mihi vota mariti </l>
               <l n="6.573">Est numquam mens passa iugi. Vixi impare castis</l>
               <l n="6.574">Pectore connubiis, nec<note place="foot" n="*">574 nec : neq</note>
            me, nisi fervidus isto</l>
               <l n="6.575">Iussisset genitor, vidissent stare tribules</l>
               <l n="6.576">Vestibulo, vitantem omnis nexusque facesque</l>
               <l n="6.577">Foederis, octavo quamvis persaepe probatum,</l>
               <l n="6.578">Dissimilem numquam servant me tempora lustro.</l>
               <l n="6.579">Quid modo spectato iubeat Deus alite, quid me</l>
               <l n="6.580">Flore repente, olim virga tellure recisa,</l>
               <l n="6.581">Erumpente velit” (virgamque ostendit, ab ima</l>
               <l n="6.582">Parte tui siccam, qua flos eruperat autem</l>
               <l n="6.583">Veris erat facies) “quamvis prodentia sponsum</l>
               <l n="6.584">Virginis esse ferant cognatae signa, minister</l>
               <l n="6.585">Numinis o venerande, doce placitumque iubentis</l>
               <l n="6.586">Pande, mihi fixum cui stat parere, Tonantis.”</l>
               <l n="6.587">Huic praesul: “Qua gente venis, quo patre domoque,</l>
               <l n="6.588">Quae regio tibi, quod nomen?” “Pater,” inquit, “Iacob</l>
               <l n="6.589">Est mihi, Davidis soboles, mihi nomen Ioseph</l>
               <l n="6.590">Urbe Sepphorea genito.” Cui mysta reponit:</l>
               <l n="6.591">“Te, bone vir, notis Deus ad connubia signis</l>
               <l n="6.592">Praeparat et sacra quae venit in aede, puellae</l>
               <l n="6.593">Esse iubet sponsum; nec te qui flore virescit</l>
               <l n="6.594">Ancipitem stipes, nec avis librata relinquit.</l>
               <l n="6.595">Nec dubitare potes, vera haec a Numine missa</l>
               <l n="6.596">Prodigia: infernae valet hic quae fraudis inesse</l>
               <l n="6.597">Suspicio? Numquam niveae, tibi vertice qualis</l>
               <l n="6.598">Consedit, furvo veniunt a Dite columbae,</l>
               <l n="6.599">Sed coraces nigri et simili fuligine tincti</l>
               <l n="6.600">Fetentes faciunt Erebi ludibria capri. </l>
               <l n="6.601">Aridus enato quod flore repullulet, uno</l>
               <l n="6.602">Temporis in puncto stipes, premit omne sagacis</l>
               <l n="6.603">Ingenium Stygis. Ac veluti consurgere tantum</l>
               <l n="6.604">Daedala naturae virtus nequit, exeat usta</l>
               <l n="6.605">Actutum de fronde viror, minus ipsa reorum</l>
               <l n="6.606">Spirituum labes: natura his omnia posse</l>
               <l n="6.607">Concessit quod sola potest, rude caetera robur.</l>
               <l n="6.608">Nec nostrum nos fallit ephod, quo scimus iisdem</l>
               <l n="6.609">Fata maritales taedas decernere signis.</l>
               <l n="6.610">Quare age, Iosippe, et postquam te crastina Phoebi</l>
               <l n="6.611">Exolvet strato lampas, comitatus amicis</l>
               <l n="6.612">In sacra templa redi, nexisque in foedera dextris</l>
               <l n="6.613">Connubio iungam stabili precibusque piabo.”</l>
               <l n="6.614">Haec effatus abit mystes, templumque relinquit. </l>
            </div>
            <div type="poesis-caput">
               <head>21.</head>
               <l n="6.615"> Te quoque delubro pariter, Iosippe, profectum</l>
               <l n="6.616">Multa animo, quas signa notent caelestia taedas,</l>
               <l n="6.617">Volventem; eximiam primae quod flore iuventae,</l>
               <l n="6.618">Certantem aetheriis geniis virtute puellam, </l>
               <l n="6.619">Aetatis tibi non modicae, cui totus egenis </l>
               <l n="6.620">Par census, manuum labor; aeternique pudoris</l>
               <l n="6.621">Constanti nuptam exhibeant; tandem omnia curae</l>
               <l n="6.622">Divinae aptantem Cleophae domus hospita fratris</l>
               <l n="6.623">Collegit, quem tunc cum prole et coniuge flammae</l>
               <l n="6.624">Fonte haustae, Solymis pietas festiva tenebat.</l>
               <l n="6.625">Ut consumpta dies, quid lux oritura laboris</l>
               <l n="6.626">Latura est, plenus curarum lumina somno</l>
               <l n="6.627">Oppressus positis stratis indormit Ioseph.</l>
               <l n="6.628">Cui facile ut primum mentem vis alta soporis</l>
               <l n="6.629">Invasit, variae venêre ad somnia formae.</l>
            </div>
            <div type="poesis-caput">
               <head>22.</head>
               <l n="6.630"> Prima fuit facies simulans spectare verendum</l>
               <l n="6.631">In templo mystam. Quo mox accedere visus</l>
               <l n="6.632">Ipse manumque sibi praesenti extendere Sponsae</l>
               <l n="6.633">Iussus, humi fixo cunctatur lumine dextram. </l>
               <l n="6.634">Cumque iterum palmas ad foedera posceret Hymen,</l>
               <l n="6.635">Dat pavidam retrahitque manum fususque per omnem</l>
               <l n="6.636">Humor abit frontem pariterque trementia molles</l>
               <l n="6.637">Ora rigant lacrymae, taedas non velle fatentes.</l>
               <l n="6.638">Nec tamen evigilat, sed semisopitus in auras</l>
               <l n="6.639">Corpore sublatus medio, suspiria anhelo</l>
               <l n="6.640">Ore trahit: vultus fletu et sudore madentes</l>
               <l n="6.641">Sicut erat maestus tergit, dein corpore toto</l>
               <l n="6.642">Prima tepentis adhuc implet vestigia spondae. </l>
               <l n="6.643">Ut simulacra reses repulit fallacia somnus, </l>
               <l n="6.644">Sopito veris accessit caelica formis</l>
               <l n="6.645">Visio Iosepho: caelo descendere vidit</l>
               <l n="6.646">Aligerum. Postquam fictis sibi corpus inani</l>
               <l n="6.647">Aethere densâsset membris, spectabilis ille</l>
               <l n="6.648">Ales erat vigilique etiam par luce teneri.</l>
               <l n="6.649">Quiverit impressis animo licet ille figuris</l>
               <l n="6.650">Sopito effigiem talem proponere, qualis</l>
               <l n="6.651">Corporis est vultus, sed semisopita valeret</l>
               <l n="6.652">Hunc etiam Sponsi legere ut pupilla, videri</l>
               <l n="6.653">Non habilem clausit iuvenili in corpore mentem.</l>
               <l n="6.654">Non erat hic Morpheus, pigri ingeniosa soporis</l>
               <l n="6.655">Progenies, humani imitator strenuus oris, </l>
               <l n="6.656">Apparere potens fallentis imagine vultus,</l>
               <l n="6.657">Lucis inops, nimius fraudis; sed fallere prorsus</l>
               <l n="6.658">Impos, ab ignavo nisi cui patre languida somno</l>
               <l n="6.659">Frons cadit et lassa vigor a cervice recedit.</l>
               <l n="6.660">Mentitur Morpheus, solida sed fronte Tonantis</l>
               <l n="6.661">Aliger accessit: chlamidis florente colorum</l>
               <l n="6.662">Vere licet tectus, faciem iuvenile venustam</l>
               <l n="6.663">Praetulerit; simplex fuerat sed flamen et aura.</l>
            </div>
            <div type="poesis-caput">
               <head>23.</head>
               <l n="6.664"> Luce fuit circum, qua solem aequabat, amictus;</l>
               <l n="6.665">Labra genasque rosae similis; cui eburnea cervix,</l>
               <l n="6.666">Frons spatiosa nives gutta Sidonide mixtas</l>
               <l n="6.667">Exhibuit. Iuveni, qui formosissimus heres</l>
               <l n="6.668">Regius, aut si quis fortassis pulchrior illo,</l>
               <l n="6.669">Par fuit Aligeri spectato in corpore vultus.</l>
               <l n="6.670">Splendida caesaries lectoque in tenuia molles</l>
               <l n="6.671">Fila pilos imitante auro; quibus addita lucis</l>
               <l n="6.672">Sphaera potens, valuit Phoebeae prodere partem</l>
               <l n="6.673">Esse comae raptosque suo de vertice crines. </l>
               <l n="6.674">Vestis erat nivea pendens cervice, sub imum </l>
               <l n="6.675">Fusa genu scapulasque super collecta, decoris</l>
               <l n="6.676">In cubitos fluxit manicis laxasque paratis</l>
               <l n="6.677">Numinis imperio dextris non strinxerat oras. </l>
               <l n="6.678">Pectora munierat Tyrio quae prodit aheno</l>
               <l n="6.679">Purpura, subtextum filis mordentibus aurum,</l>
               <l n="6.680">Renibus adstrinxit gemino quam balteus orbe.</l>
               <l n="6.681">Hinc sinuosa chlamis, nec parti longior uni, </l>
               <l n="6.682">Crura valens picto referire rubentia limbo,</l>
               <l n="6.683">Permutare situm facilis reflantibus auris,</l>
               <l n="6.684">Ut levia adverso variantur suppara vento. </l>
               <l n="6.685">Totius unus erat tunicae color, ignea qualis</l>
               <l n="6.686">Sole repercussi facies solet esse pyropi.</l>
               <l n="6.687">Vincla fuere pedum, veluti Cyllenia, Serum</l>
               <l n="6.688">Stamine turgentes circum stringentia suras;</l>
               <l n="6.689">Inque modum socci medio sistentia crure</l>
               <l n="6.690">Aurea velabant celeres talaria plantas.</l>
               <l n="6.691">Ala duplex humeros ornabat, concolor auro</l>
               <l n="6.692">Intermixto aliis formis: pars qualis echini</l>
               <l n="6.693">Sidonii sanguis, pars qualis lilia tingit, </l>
               <l n="6.694">Quique rosas violasque color, qualisque smaragdis</l>
               <l n="6.695">Est facies, qualisque Afris est fructibus ardor.</l>
            </div>
            <div type="poesis-caput">
               <head>24.</head>
               <l n="6.696"> Taliter efficto sibi puro ex aethere vultu</l>
               <l n="6.697">Missus Iosepho se nuntius exhibet ales.</l>
               <l n="6.698">Qualia sopitae menti ludibria clausae</l>
               <l n="6.699">Pupillae languore patent, caelestis amavit</l>
               <l n="6.700">Spectari genius talique est voce locutus:</l>
               <l n="6.701">“Ostensum signis noli, Iosippe, morari </l>
               <l n="6.702">Coniugium, cui te Numen, cui culta probavit</l>
               <l n="6.703">Integritas: nulla hic aderit iactura pudoris,</l>
               <l n="6.704">Nec thalamus communis erit prolisque cupido.</l>
               <l n="6.705">Virginitate tua maius servare pudoris</l>
               <l n="6.706">Prodigium dabitur: Virgo magis illa maritum</l>
               <l n="6.707">Vitaret quam tu Sponsam, nisi Numinis uno</l>
               <l n="6.708">Imperio, Sponso tibi custodique futuro</l>
               <l n="6.709">Cederet. Amborum de virginitate iugali</l>
               <l n="6.710">Exurget nexus, cuius contingere vota</l>
               <l n="6.711">Nonnulli poterunt, sed fructum apprendere nulli.” </l>
               <l n="6.712">Dixerat haec visus dictisque evanuit Ales. </l>
               <l n="6.713">Hausta viro facies auditaque verba loquentis</l>
               <l n="6.714">Aligeri somnoque gravis sua somnia clare</l>
               <l n="6.715">Vidit Iosephus. Tanta qui luce potitus</l>
               <l n="6.716">Librat an haec vigili, seu nocte appareat atra</l>
               <l n="6.717">Sopito rerum species; dubioque sopore</l>
               <l n="6.718">Depresso didicit, non has potuisse figuras</l>
               <l n="6.719">Insomni monitusque animo non sensibus haustos.</l>
               <l n="6.720">Ille fidem nocti praestat verumque Tonantis</l>
               <l n="6.721">Aligerum credit data verba tulisse ministrum.</l>
            </div>
            <div type="poesis-caput">
               <head>25.</head>
               <l n="6.722"> Nox erat et necdum niveos ostenderat orbi </l>
               <l n="6.723">Nectaris aetherei saturos Aurora iugales,</l>
               <l n="6.724">Haec animo tacitus secum dum fatur Ioseph:</l>
               <l n="6.725">“Omnibus adversus thalamis custode severo</l>
               <l n="6.726">Ostia servabam mentis, chalybemque serasque</l>
               <l n="6.727">Apposui, ne quis fibris irreperet ardor.</l>
               <l n="6.728">Nescivi tamen et thalamis procul esse maritas</l>
               <l n="6.729">Posse faces animumque unum illaesumque pudorem.</l>
               <l n="6.730">Si quoque novissem, tantae quo fine puellae</l>
               <l n="6.731">Connubium peterem, merito mihi cedere tantae</l>
               <l n="6.732">Quo possent virtutis opes, sperare nequivi.</l>
               <l n="6.733">Numinis imperio cogor signisque: quid ultra</l>
               <l n="6.734">Consilii mentisque tuae, Iosippe, requiris? </l>
               <l n="6.735">Naufragium tutae numquam passura pavesce</l>
               <l n="6.736">Vela pudicitiae. Siquidem te caelica mergi</l>
               <l n="6.737">Immunem promissa dabunt, Iosippe, iugales</l>
               <l n="6.738">Virginis electae laquei curaeque quid obstant?</l>
               <l n="6.739">Imperat hoc Numen, satis est: sit pectore fixus</l>
               <l n="6.740">Immotusque calor, quaecumque pericula tandem</l>
               <l n="6.741">Obveniant mandante Deo iuga casta subire.</l>
               <l n="6.742">Sufficient <note place="foot" n="*">742 Sufficient :
              Sufficiet</note> vires oneri quod praecipit aether.</l>
               <l n="6.743">Haec mea iam Virgo est: erit haec mihi nobile summae</l>
               <l n="6.744">Depositum veluti gemmae, quam credit egeno</l>
               <l n="6.745">Numen Iosepho. Placet huic custode teneri</l>
               <l n="6.746">Iosippo Mariam: poterit mihi stringere maior</l>
               <l n="6.747">Nulla animum, posthac quam Virgo coniuga, cura.</l>
               <l n="6.748">Si pupilla Dei Virgo est, ego deside numquam</l>
               <l n="6.749">Obsequio caelestem oculum servare paratus,</l>
               <l n="6.750">Fidus ero custos. Felix si lumine nupta</l>
               <l n="6.751">Respiciat me Virgo suo, si cura Tonantis</l>
               <l n="6.752">Est Virgo, mecum curam si dividat author</l>
               <l n="6.753">Omnipotens, laus quanta mihi est? Pulcherrima caeli</l>
               <l n="6.754">Portio si Virgo est, terrae si gloria, Iudae</l>
               <l n="6.755">Splendor et Isacii melior si sanguinis<note place="foot" n="*">755
                sanguinis : sanguis</note> heres,</l>
               <l n="6.756">Caelicus indutus carnem si dicitur Ales,</l>
               <l n="6.757">Si non effigies, sed virtus ipsa, stuporis</l>
               <l n="6.758">Materies, et forma Dei (de Virgine dici</l>
               <l n="6.759">Haec etenim saepe aure tuli) quo munere Numen</l>
               <l n="6.760">Te decoret, Iosippe, vide! Caeli aliger esse </l>
               <l n="6.761">Quisque cupit nymphae famulus, pro coniuge cedit</l>
               <l n="6.762">Quae Iosippe tibi. Dicar quidcumque: maritus,</l>
               <l n="6.763">Vir, custos, sponsus, servum tamen esse fidelem</l>
               <l n="6.764">Me sibi comperiet Virgo, dominaeque probari</l>
               <l n="6.765">Verna meae aut gazae tutor caelestis amabo.”</l>
            </div>
            <div type="poesis-caput">
               <head>26.</head>
               <l n="6.766"> Iam nova Virginei Iosippo flamma calebat</l>
               <l n="6.767">Addita connubii, pigros ut ferret Eoi</l>
               <l n="6.768">Solis equos tardare diem tempusque cupiti</l>
               <l n="6.769">Foederis, astrorum lux importuna teneret.</l>
               <l n="6.770">“Memnonias,” inquit, “cur tandem, Aurora, fenestras</l>
               <l n="6.771">Non aperis, cur non, Titan oriture, relinquis</l>
               <l n="6.772">Eoum superasque salem, cur sidera lentis</l>
               <l n="6.773">Volvuntur casura globis? Necdum aethere signa</l>
               <l n="6.774">Atlantea cadunt et necdum Taurus ab alto</l>
               <l n="6.775">Praecipitat meliusque sui vi ponderis astrum</l>
               <l n="6.776">Sublevat adversa pandens nova lumina sphaera?” </l>
               <l n="6.777">Talia, ubi necdum desissent noctis opacae</l>
               <l n="6.778">Scintillare faces, animo volvebat Ioseph. </l>
               <l n="6.779">Mitior illorum calor est leviorque cupido,</l>
               <l n="6.780">Virginitas quorum moritura iugalibus ardet</l>
               <l n="6.781">Ad prolem thalamis; multo minus aestuat ille</l>
               <l n="6.782">Pacta iuventa tuis accensus amoribus, Hymen,</l>
               <l n="6.783">Iosippo aeterni numquam violanda pudoris</l>
               <l n="6.784">Quam caleat concepta fides. Quas pronuba caeli</l>
               <l n="6.785">Gratia vult taedas ardere, potentius urunt,</l>
               <l n="6.786">Quam terrena quibus dat parca alimenta voluptas.</l>
            </div>
            <div type="poesis-caput">
               <head>27.</head>
               <l n="6.787"> Iamque Aurora novis Phoebi surgentis Eoo</l>
               <l n="6.788">Aequore fulgebat radiis Taurusque feroci</l>
               <l n="6.789">Stabat horizontem supra non integer ore,</l>
               <l n="6.790">Uno oculi splendore minor. Nec Pleias ulla</l>
               <l n="6.791">Visa polo, cum germanum Iosippus amice</l>
               <l n="6.792">Affatus Cleopham cunctas ex ordine promit</l>
               <l n="6.793">Connubii curas nocturnaque visa recenset.</l>
               <l n="6.794">Cui frater: “Quanta, dulcis germane, videtur</l>
               <l n="6.795">Sorte favere Deus! Mariam (quàm grandia spargit</l>
               <l n="6.796">Rumor et eximiae quas urbs Solymaea puellae,</l>
               <l n="6.797">Quas laudes Iudaea canit!) tibi praeparat aether,</l>
               <l n="6.798">Tot Charitum nimiam donis, Iosippe, maritam.</l>
               <l n="6.799">Connubii praecide moras, caelestibus esto</l>
               <l n="6.800">Aequus prodigiis! Signata amplectere taedis</l>
               <l n="6.801">Tempora, divinis frater cave nutibus obsta;</l>
               <l n="6.802">Immo, Dei vultum te respicientis adora.</l>
               <l n="6.803">Horum ego qui suasor tibi sum, nec inutile iungam</l>
               <l n="6.804">Obsequium: cum causa volet, tibi copia semper</l>
               <l n="6.805">Fratris erit rebusque tuis, mihi si qua facultas,</l>
               <l n="6.806">Opportunus ero. Tantum te Virgine dignum</l>
               <l n="6.807">Ne prohibe, ventura Deo germane relinque.</l>
               <l n="6.808">Et quoniam sacro, prout te supremus ibidem</l>
               <l n="6.809">Praemonuit mystes, hodie te stare decebit </l>
               <l n="6.810">Vestibulo dextrâque fidem gemmaque pacisci;</l>
               <l n="6.811">Aureus in nullos qui transiit hactenus orbis</l>
               <l n="6.812">Articulos emptoque rubens amethystus in auro,</l>
               <l n="6.813">Iam tuus est, Iosippe. Thori quod iussa iugalis</l>
               <l n="6.814">Non invita dabit, deero nec fidus ituro</l>
               <l n="6.815">In templum comes. Agnati quoque sanguinis idem</l>
               <l n="6.816">Est animus: venient, festi quos annuus ignis</l>
               <l n="6.817">Excivit Solymam propriis e sedibus ardor.</l>
               <l n="6.818">Hic venerandus adest grata cum coniuge mystes</l>
               <l n="6.819">Melchi Hebronites, qui sanguine tangit Elisam,</l>
               <l n="6.820">Cui eadem nobis, eadem sponsaeque propago!</l>
               <l n="6.821">Quam doleo Solymam non accessisse, mariti</l>
               <l n="6.822">Zachariae amissae luctu prostrata loquelae.</l>
               <l n="6.823">Bis Phaëtonteo sese iam lumine Phoebe</l>
               <l n="6.824">Exuit, in tacitis quod maesta penatibus haerens</l>
               <l n="6.825">Elisabeth, prodire palam quo nescio fato</l>
               <l n="6.826">Saucia non audet. Vel quo discrimine vocis</l>
               <l n="6.827">In templo cum thura daret, verbi impote lingua</l>
               <l n="6.828">Zacharias fari vetitus, dat noscere nemo.</l>
               <l n="6.829">Fert tamen hoc rumor: steriles quae vixerat annos</l>
               <l n="6.830">Hactenus Elisabeth, seram et sine prole senectam</l>
               <l n="6.831">Attigit. Ex muto (factum mirabile!) mysta</l>
               <l n="6.832">Nunc utero fecunda tumet; partusque senilis</l>
               <l n="6.833">Forte maritali tecto prodire modestam</l>
               <l n="6.834">Non patitur matrem. Reliquas tamen urbe frequentes</l>
               <l n="6.835">Cognatasque nurus cognatorumque virorum</l>
               <l n="6.836">Pectora spectabis: nemo horum negliget absens</l>
               <l n="6.837">Optatis, germane, tuis data tempora taedis.”</l>
               <l n="6.838">Dixerat haec Cleophas germanique apta loquentis</l>
               <l n="6.839">Iosippo vox visa fuit placitumque supremi</l>
               <l n="6.840">Numinis apposite rem disponentis adorat.</l>
            </div>
            <div type="poesis-caput">
               <head>28.</head>
               <l n="6.841"> Lampas Idumaeos iam se Phoebeia supra</l>
               <l n="6.842">Extulerat montes, cum procurante videret</l>
               <l n="6.843">Germano fraterna peti non simplice coetu</l>
               <l n="6.844">Limina, cognatas matres aliquosque probata</l>
               <l n="6.845">Aronis de stirpe viros, quëis praebita solis</l>
               <l n="6.846">Libertas, thalamos Iudae cum prole pacisci. </l>
               <l n="6.847">Hic agnatae aderant, Solymae quas miserat urbi</l>
               <l n="6.848">Nazara, sive Hebron nuptas: hic Melchias aevi</l>
               <l n="6.849">Iam matura parens, hic Ephrataea Rebeccae</l>
               <l n="6.850">Progenies, geminae, tempus queis nubile, natae. </l>
               <l n="6.851">Hic Galilaea Esther cum Bethlemitide socru,</l>
               <l n="6.852">Iosippo cognatae omnes, ad proxima cuius</l>
               <l n="6.853">Foedera, sidereis sed praecurrentibus ibant</l>
               <l n="6.854">Aligeris, carmen Sponsis plausumque daturis.</l>
               <l n="6.855">Ingressi templum concessa tribulibus intrant</l>
               <l n="6.856">Atria venturumque ad pacta iugalia mystam</l>
               <l n="6.857">Supremum expectat optantque ardentius omnes</l>
               <l n="6.858">Cognatae augustos vultus cognoscere nymphae. </l>
            </div>
            <div type="poesis-caput">
               <head>29.</head>
               <l n="6.859"> Interea Virgo, praesto quam ex aethere lapsus</l>
               <l n="6.860">Visu hominum procul atque intra sua tecta morantem</l>
               <l n="6.861">Scire dedit genius quae sors, quae regia stirpis</l>
               <l n="6.862">Nobilitas pietasque viri, quem caelica lectum</l>
               <l n="6.863">Signa palam, vitae comitem dixere maritum,</l>
               <l n="6.864">Divinis, hac mente frequens, parere vovebat</l>
               <l n="6.865">Imperiis, haesura viro, quicumque pudoris</l>
               <l n="6.866">Virginei custos, signum sortitus adesset.</l>
               <l n="6.867">Ut primum monita accepit, pro foedere dictam</l>
               <l n="6.868">Advenisse diem mystasque indicere sacri</l>
               <l n="6.869">Accessum templi, non segnis paruit, altâ</l>
               <l n="6.870">Pectoris orsa humiles taedas accendere flammâ. </l>
               <l n="6.871">Illa ut semper erat contecta decentibus artus</l>
               <l n="6.872">Induviis, quas externi studiosa decoris</l>
               <l n="6.873">Non confecit acus, filum sed candida duxit</l>
               <l n="6.874">Simplicitas. Non quas Tyrio versavit aheno</l>
               <l n="6.875">Docta manus, vel nere Phrygum suevere puellae,</l>
               <l n="6.876">Sed rudibus contenta stolis, quas ipsa probaret</l>
               <l n="6.877">Et cuperet, si membra darent mortalia, virtus.</l>
               <l n="6.878">Egreditur tectis Virgo decorata modesto</l>
               <l n="6.879">Tegmine, quod pecudes et quod Solymaea dedere </l>
               <l n="6.880">Vellera, quëis pretium Virgo dabat, omnibus essent</l>
               <l n="6.881">Ut Serum et regum non inferiora potentum</l>
               <l n="6.882">Velleribus, quae Sidonio saturata veneno</l>
               <l n="6.883">Sanguineas altis acuunt in regibus iras. </l>
               <l n="6.884">Mitior haec agnis Virgo, quam veste gerebat</l>
               <l n="6.885">Effingebat ovem; mitisque lacinia fili</l>
               <l n="6.886">Apta fuit, miseris pronae quae viscera nymphae,</l>
               <l n="6.887">Stamine mansuetae pecudis contexta, notaret.</l>
            </div>
            <div type="poesis-caput">
               <head>30.</head>
               <l n="6.888"> Huic animi virtus chlamidi par: illa pudico</l>
               <l n="6.889">Non festina ibat, sed vera modestia passu</l>
               <l n="6.890">Quo graderetur, adit templi sponso ante petitum</l>
               <l n="6.891">Vestibulum, comitata sacris, quas illius ingens</l>
               <l n="6.892">Gratia pellexit, decoranda ad foedera nymphis. </l>
               <l n="6.893">Florentes inter iucundior Anna puellas</l>
               <l n="6.894">Ibat anus, cuius meritis viduoque pudori</l>
               <l n="6.895">Scire datum (rapto thalami consorte, bis octo</l>
               <l n="6.896">Lustra enim templo precibus lacrymisque dicarat)</l>
               <l n="6.897">Per praesentia pacta, per hos ipsos Hymenaeos,</l>
               <l n="6.898">Promissus Iudae pacis quod surgeret author.</l>
               <l n="6.899">Ibant una omnes, sed mox ex omnibus unam</l>
               <l n="6.900">Iosippi Sponsam, quamvis nullo hactenus haustam</l>
               <l n="6.901">Lumine, novisses Mariam: quam frontis et oris</l>
               <l n="6.902">Gratia, simplicitas, maiestas, forma beatis</l>
               <l n="6.903">Proxima spiritibus, ne non discernere posses,</l>
               <l n="6.904">Non fecere parem reliquis, quas protulit orbi</l>
               <l n="6.905">Formosus Iudae sanguis speciesque Sionis.</l>
               <l n="6.906">Gratia sidereo vultu decorata pudicis</l>
               <l n="6.907">Moribus accessit, veluti si dentibus Indis</l>
               <l n="6.908">Purpura, Sidonio vel gemmeus incubet ostro</l>
               <l n="6.909">Fulgor et Eoum pictis laquearibus aurum.</l>
               <l n="6.910">Hanc spectare omnes cupidi, spectare sed illa</l>
               <l n="6.911">Quemquam oculis demissa pavet. Processit Ioseph</l>
               <l n="6.912">Obvius; illa pii vultum venerata iugalis</l>
               <l n="6.913">Custodisque sui, de quo sibi pluribus aether</l>
               <l n="6.914">Prospexit signis, famulae se voce suumque</l>
               <l n="6.915">Hunc dominum appellat, consobrinumque salutat.</l>
               <l n="6.916">Iosippus contra, aethereae certare puellae</l>
               <l n="6.917">Officiis propensus ait: “Lectissima Virgo,</l>
               <l n="6.918">Non me praesentes audacia poscere nexus,</l>
               <l n="6.919">Nulla maritales accendere pronuba taedas</l>
               <l n="6.920">Flamma fuit peregrina mihi. Quin si qua fuisset</l>
               <l n="6.921">Fax animi, desiderium fortasse tuarum</l>
               <l n="6.922">Caepisset Charitum, at tantae virtutis habendae</l>
               <l n="6.923">Nulla mihi ratio spem, nec fortuna dedisset.</l>
               <l n="6.924">Post tamen, ut nosti Virgo, lex unica nostri</l>
               <l n="6.925">Connubii Deus est. En me tibi, nympha, fidelem</l>
               <l n="6.926">Iosippum, nec dico virum tantaeque maritum</l>
               <l n="6.927">Coniugis, aeterni sed quo mansura voluntas</l>
               <l n="6.928">Obsequii nunc incipiat, volo dicere servum.</l>
               <l n="6.929">Cognatam dominamque colam teque aetheris astrum</l>
               <l n="6.930">Suspiciam, te depositum caeleste tuebor.”</l>
            </div>
            <div type="poesis-caput">
               <head>31.</head>
               <l n="6.931"> Fixit humi Virgo maestum testantia pectus</l>
               <l n="6.932">Lumina, non gratos quando castissima Sponsi</l>
               <l n="6.933">Flamma reponebat titulos, tinxitque pudicus</l>
               <l n="6.934">Virginis ora rubor, faciesque, ut purpura lacti</l>
               <l n="6.935">Si puro adveniat, Tyrii si sanguis echini</l>
               <l n="6.936">Influat Arctois nivibus, si candida tingat</l>
               <l n="6.937">Vellera Sidonium primo cum bullit ahenum,</l>
               <l n="6.938">Muricis utque ebori sanies infusa rubebat. </l>
               <l n="6.939">Nec lacrymis tenuit Virgo, lacrymisque decorem</l>
               <l n="6.940">Auxerat, Eois veluti quae crescit in hortis</l>
               <l n="6.941">Pulchrior a guttis rosa roscida matutinis.</l>
               <l n="6.942">Attoniti stabant cognati, utriusque stupentes</l>
               <l n="6.943">Ad laudem Sponsi; quëis tunc non plura locutis</l>
               <l n="6.944">Pacta probaturum suadent accedere mystam. </l>
            </div>
            <div type="poesis-caput">
               <head>32.</head>
               <l n="6.945"> Iste Theophilides fuerat, qui lumine sponsos</l>
               <l n="6.946">Adverso sed amicè tuens, divina mariti</l>
               <l n="6.947">Ostensi per signa ingens librabat honoris</l>
               <l n="6.948">Pondus, adorandae nacti connubia nymphae.</l>
               <l n="6.949">Tum Mariae perpendit opes, cui caelica dotis</l>
               <l n="6.950">Contigit ubertas, divinae lucis in unam</l>
               <l n="6.951">Collatis gemmis; quas promicuisse serenis</l>
               <l n="6.952">Virtutum radiis Solymae sacraria narrant. </l>
               <l n="6.953">Haesit ut in vultu iuvenum, penetrare futurum</l>
               <l n="6.954">Connubii eventum tentat fructumque daturos</l>
               <l n="6.955">Communem thalamos ignaro in pectore versat.</l>
               <l n="6.956">Tandem ait: “O Sponsi, vobis immota voluntas</l>
               <l n="6.957">Coniugii si lege calet, componite dextras.”</l>
               <l n="6.958">Admoniti parent animumque fatentibus adsunt</l>
               <l n="6.959">Ad commune iugum dextris; nexisque pudicè</l>
               <l n="6.960">Articulis, purae fidei consortia firmant.</l>
               <l n="6.961">Iosippus Mariae, dederat quam fratria gemmam,</l>
               <l n="6.962">Porrigit ad fidei signum sponsamque relato</l>
               <l n="6.963">Gemmato in digitos pro more paciscitur auro. </l>
               <l n="6.964">Pronubus Ausoniis hic Virginis annulus oris</l>
               <l n="6.965">Splendet adhuc urbisque umbras, Perusina, penates</l>
               <l n="6.966">Condecorat fortuna tuos; quo munere quondam</l>
               <l n="6.967">Connubii signata fides, modò Virginis isto,</l>
               <l n="6.968">Perpetua ipsius vobis devincta metallo</l>
               <l n="6.969">Est pietas. Istâ nescit nisi fausta pacisci</l>
               <l n="6.970">Virgo, suae fidei falsae non iudice gemmâ. </l>
            </div>
            <div type="poesis-caput">
               <head>33.</head>
               <l n="6.971"> Antistes vero, tactis communia palmis</l>
               <l n="6.972">Vota videns, iubet esse ratum quod mutuus ardor</l>
               <l n="6.973">Composuit foedus, vitae cui prospera poscit</l>
               <l n="6.974">Talibus auspiciis: “Vestro, precor, este beati</l>
               <l n="6.975">Coniugio semperque animis concordibus ite</l>
               <l n="6.976">Quo virtus probitasque vocat. Sis nupta fideli</l>
               <l n="6.977">Grata viro, fecunda utero partusque benigna</l>
               <l n="6.978">Expediat Lucina tuos serosque nepotes</l>
               <l n="6.979">Aspicias longaeva parens, quos sanguinis ordo </l>
               <l n="6.980">Quartus et ulterior proprio de stipite natis</l>
               <l n="6.981">Ob sobolem laetis numeret descendere ramis.</l>
               <l n="6.982">Sis pia, sis prudens felixque attingere primas</l>
               <l n="6.983">Isacias virtute nurus: sollerte Rebeccam</l>
               <l n="6.984">Vince animo, placidis Abigail moribus esto,</l>
               <l n="6.985">Fecundis Liae thalamis, Rachelis amore,</l>
               <l n="6.986">Et constante oris forma vultuque placeto!</l>
               <l n="6.987">Prole, pudore, fide, pietate, propagine cunctas</l>
               <l n="6.988">Una Palaestinas praeeas, rogo, nupta maritas!”</l>
            </div>
            <div type="poesis-caput">
               <head>34.</head>
               <l n="6.989"> Ritibus expletis templi, pro more paternos</l>
               <l n="6.990">Virgo alias desponsa lares subitura fuisset;</l>
               <l n="6.991">Nec foret eiusdem sponso data copia tecti,</l>
               <l n="6.992">Limine festivus donec sollemne puellam</l>
               <l n="6.993">Exciperet proprio sponsus. Sed utroque parente</l>
               <l n="6.994">Orba petit Virgo, sacris penetralibus istum</l>
               <l n="6.995">Expectare diem, donec sollemnior aequo</l>
               <l n="6.996">Tempore componat solitos Hymenaeus honores,</l>
               <l n="6.997">Utque foris liceat sponso custode morari. </l>
               <l n="6.998">His precibus mystas, istis quoque Virgo fatigat</l>
               <l n="6.999">Et sponsum votis, talem sed utrisque paratis</l>
               <l n="6.1000">Indulgere moram, non se prius intulit aedis</l>
               <l n="6.1001">Sacrae adytis, Iosippum ista quam voce teneret:</l>
               <l n="6.1002">“Te Dominum, Iosippe, meum rerumque mearum</l>
               <l n="6.1003">Quem statuit Deus, ingratum nequit esse tuenti</l>
               <l n="6.1004">Divini iustum placiti<note place="foot" n="*">1004 placiti :
                aplciti</note>, si nupta iugalem</l>
               <l n="6.1005">Observo demissa meum. Iosippe, rogandus</l>
               <l n="6.1006">Es mihi, cum fatis cedant mihi tecta paternis</l>
               <l n="6.1007">Debita, ubi muris sublimibus eminet alta</l>
               <l n="6.1008">Nazareth: haec hortus iungit sibi laetus opaca</l>
               <l n="6.1009">Arbore, quas inter (memini bene) sueverat umbras</l>
               <l n="6.1010">Anna parens multis tempus consumere votis</l>
               <l n="6.1011">Prona caput, lunata genu rectisque potentem</l>
               <l n="6.1012">Implorare Deum palmis. Iosippe, quid obstat</l>
               <l n="6.1013">Nos colere externo vacuos herede penates?</l>
               <l n="6.1014">O quantum ista mihi domus appositura caloris</l>
               <l n="6.1015">Aetherei, quantos divini luminis haustus,</l>
               <l n="6.1016">Quantum virtutis, spectanti utriusque parentis</l>
               <l n="6.1017">Praeclaros pietate lares? Memorata docebunt</l>
               <l n="6.1018">Me loca divino instructas iterare frequentes</l>
               <l n="6.1019">Igne preces, ubi lucis inops pupilla paternae</l>
               <l n="6.1020">Maternaeque legam pariter vestigia flammae.</l>
               <l n="6.1021">Insuper et veteris praeconia dicere famae</l>
               <l n="6.1022">Accepi sanctum Domini similemque Tonanti</l>
               <l n="6.1023">Heroëm venturum illuc urbisque futurum</l>
               <l n="6.1024">Municipem nostrae. Fieret quae copia tanti</l>
               <l n="6.1025">Regis adorandi, quales contingeret isto</l>
               <l n="6.1026">Divinae ambrosiae latices haurire profundo!</l>
               <l n="6.1027">Nec procul esse aiunt tempus quo Nazareth almum</l>
               <l n="6.1028">Excipiet fecunda Ducem frontemque coronet</l>
               <l n="6.1029">Illa suam tanto mittent quem sidera flore. </l>
               <l n="6.1030">Hoc mihi stat votum: cum me deducere templo</l>
               <l n="6.1031">Mens fuerit, domui potius, Iosippe, paternae</l>
               <l n="6.1032">Restituas sedesque illas dominusque paterque</l>
               <l n="6.1033">Ipse colas, proprioque probes ea limina voto.”</l>
            </div>
            <div type="poesis-caput">
               <head>35.</head>
               <l n="6.1034"> Haec ubi dicebat Virgo, Iosippus amica</l>
               <l n="6.1035">Aure tulit, quae sidereo stillantia melle</l>
               <l n="6.1036">Verba dabat castosque loquens afflabat amores. </l>
               <l n="6.1037">Ut dixisse satis visa est, hoc ille resolvit</l>
               <l n="6.1038">Ora sono: “Dominum non es tibi nacta iubentem</l>
               <l n="6.1039">Virgo, sed acceptis, mea quo connubia tendunt,</l>
               <l n="6.1040">Adictum obsequiis comitem; placitique vigebit</l>
               <l n="6.1041">Me penes aequa tui ratio semperque tuorum</l>
               <l n="6.1042">Fixa meis inerit verborum flamma medullis.</l>
               <l n="6.1043">Quod cupis, et ratio tuaque explorata voluntas</l>
               <l n="6.1044">Efficit esse ratum: nobis generosa petetur</l>
               <l n="6.1045">Nazareth et patrii dabitur tibi copia tecti.</l>
               <l n="6.1046">Calcatos repetes utroque parente penates,</l>
               <l n="6.1047">Amborum pressura piae vestigia flammae.</l>
               <l n="6.1048">Horum audita sacros probitas compellet ad aestus</l>
               <l n="6.1049">Iosippum quoque: quantumvis ubicumque morari</l>
               <l n="6.1050">Sors tecum mihi laeta dabit, scio, nulla sequendae</l>
               <l n="6.1051">Aequior occurret, quam tu probitatis imago.”</l>
               <l n="6.1052">Hac voce erubuit Virgo dictâque vicissim,</l>
               <l n="6.1053">Quam purus dictabat amor, cessere salute.</l>
            </div>
         </div>
         <div type="poesis-liber" met="hexameter" n="7">
            <head>IESSEIDOS LIBER VII. </head>
            <div type="poesis-caput">
               <head>1.</head>
               <l n="7.1"> Foedere completo solitos desponsa penates</l>
               <l n="7.2">Virgo subit, dum vota sui generosa pudoris,</l>
               <l n="7.3">Scilicet ut fanum, donec sollemnior Hymen</l>
               <l n="7.4">Tradendaeque viro tempus legale veniret,</l>
               <l n="7.5">Incoleret, mystae faciles sponsusque tulisset.</l>
               <l n="7.6">Iosippum Solyma nil vero morante paternus</l>
               <l n="7.7">Lar rapuit, pactae genitor quo vincula taedae</l>
               <l n="7.8">Aure tulit missaeque polo portenta columbae</l>
               <l n="7.9">Florentisque omen virgae; quo denique nuptae</l>
               <l n="7.10">Virginis et sparsae maiores murmure famae</l>
               <l n="7.11">Percepit virtutis opes animamque calentem</l>
               <l n="7.12">Numinis aethereumque micans per lumina pectus,</l>
               <l n="7.13">Exiliens thalamo (tunc imbecillia strato</l>
               <l n="7.14">Membra fovere senex aevo languente solebat)</l>
               <l n="7.15">Et nexas genitor sustollit ad aethera palmas,</l>
               <l n="7.16">Et sic ore refert: “Superi vim cuncta moventis</l>
               <l n="7.17">Flaminis agnosco, patriis cum aethera numquam</l>
               <l n="7.18">Difficilem monitis durum non ante probavi,</l>
               <l n="7.19">Quam Solymae templum ut peteres te, nate, rogasse.</l>
               <l n="7.20">An non ista Deo afflatus, Iosippe, monebam?”</l>
               <l n="7.21">Cui ille: “Hae, genitor, solo mihi Numinis ardent</l>
               <l n="7.22">Imperio taedae. Tamen et cognata puellae,</l>
               <l n="7.23">Me quibus adstrinxit caelum, connubia tantas</l>
               <l n="7.24">Eliciant animi flammas, ut solius ergo</l>
               <l n="7.25">Virginei affatus, merces cuicumque futura</l>
               <l n="7.26">Esset (vera fero, genitor) non parva labori.</l>
               <l n="7.27">Non hominis, sed forma Dei est: qua purius ullum</l>
               <l n="7.28">Sumere membra nequit caeli mortalia flamen.</l>
               <l n="7.29">Felix Anna parens, felix Iesseius isto</l>
               <l n="7.30">Germine Davidis sanguis: confluxit in unam</l>
               <l n="7.31">Stemmatis istius probitas et gratia nympham.</l>
               <l n="7.32">Meque reor caelo gratum consortia tantae</l>
               <l n="7.33">Sortitum nuptae; pro qua mihi nulla dolorum</l>
               <l n="7.34">Stat fixum vitare pericula, nulla iugalis</l>
               <l n="7.35">Constanti non ferre animo discrimina curae,</l>
               <l n="7.36">Obsequium ut pactae referam non triste puellae.”</l>
            </div>
            <div type="poesis-caput">
               <head>2.</head>
               <l n="7.37"> Fertur huic contra sic esse locutus Iacob:</l>
               <l n="7.38">“Nate, meae poterat qualis prior esse senectae</l>
               <l n="7.39">Gloria, quam, Iosippe, tuis quae gaudia taedis</l>
               <l n="7.40">Grandaevo venere patri? Miracula caelo</l>
               <l n="7.41">Delapsae sunt haec sortis. Iesseia regum</l>
               <l n="7.42">Progenies Virgo cunctanti accedere sponso</l>
               <l n="7.43">Quod potuit, cuius flammis thalamisque calebat</l>
               <l n="7.44">Isacius iuvenum, celsusque a stemmate sanguis. </l>
               <l n="7.45">Forte tamen nullum tantae flagrasse puellae</l>
               <l n="7.46">Vultu crediderim, cuius caelestis imago,</l>
               <l n="7.47">Praeclaraque etiam Davidis origine maior</l>
               <l n="7.48">Effecit virtus, quivis ut dotibus esset</l>
               <l n="7.49">Virgineis impar; fieretque ut propria nullus</l>
               <l n="7.50">Vota verecundus non accusaret amator.</l>
               <l n="7.51">Si te, nate, pari voluit formidine pressum</l>
               <l n="7.52">Connubialis amor, castosque proinde morari,</l>
               <l n="7.53">Quiverit aligeris Virgo si par Hymenaeos,</l>
               <l n="7.54">Nil mirum, Iosippe, fuit, sed summa vetabat</l>
               <l n="7.55">Quam dare Virgineae frontis reverentia dextram</l>
               <l n="7.56">Composuit celsis descendens calculus astris.</l>
               <l n="7.57">Venturum inde orbi quondam mens augurat ingens</l>
               <l n="7.58">Hac taeda flagrante iubar, sed quale sit illud </l>
               <l n="7.59">Non capio: sublime quidem quodque, ominor, altum est,</l>
               <l n="7.60">Quo tamen et fandi vires animique labascunt.</l>
               <l n="7.61">Memnona liquentem cum iam pars ultima noctis</l>
               <l n="7.62">Proderet Auroram, tenerae mihi visa maritae</l>
               <l n="7.63">Est facies (hanc novi etenim, quam saepe videndam</l>
               <l n="7.64">Praebuit Anna soror) cuius procedere clarum</l>
               <l n="7.65">Vidi utero lumen, radiis vincentibus omnes</l>
               <l n="7.66">Astrorum Phoebique faces: spectata puellae</l>
               <l n="7.67">Ora fuere illo plusquam terrena sereno.</l>
               <l n="7.68">Hanc prope te Iosippe etiam, magnoque micantem</l>
               <l n="7.69">Lumine conspexi; totam licet illa per aethram</l>
               <l n="7.70">Lux diffusa foret, sed te potioribus ille</l>
               <l n="7.71">Ornabat radiis splendor, taedarum Hymenaei</l>
               <l n="7.72">Luce propinquantem. Spectatur purior unda</l>
               <l n="7.73">Ut fonti vicina suo, te foedere iunctum</l>
               <l n="7.74">Fulgenti nymphae reliqua festivius aethra</l>
               <l n="7.75">Fortunati uteri flammas ambire videbam.</l>
               <l n="7.76">Illusit tali mihi noctis imagine Morpheus,</l>
               <l n="7.77">Si tamen illusit: certi quoque ludicra veri</l>
               <l n="7.78">Somnia pondus habent, ego sed non assequor illud,</l>
               <l n="7.79">Nec mea Chaldaeum quaerent insomnia vatem.</l>
               <l n="7.80">Nec meminisse piget vocis quae nocte coactis</l>
               <l n="7.81">Accessit formis: molli penetrante susurro</l>
               <l n="7.82">Pectora, sed claros, rerum portenta docentes</l>
               <l n="7.83">Accepi numeros: nato quae contigit uxor,</l>
               <l n="7.84">Prolis erit sine patre parens. Haec omnia noctis</l>
               <l n="7.85">Somnus erat, sed fallaces tua fata per umbras,</l>
               <l n="7.86">Quaerere non animus. Iam tu, Iosippe, paterno </l>
               <l n="7.87">Utere, quo sponsam tibi fas inducere tecto.”</l>
               <l n="7.88">“O genitor,” Iosippus ait, “sperare quod optas</l>
               <l n="7.89">Desine, nec nostris laribus succedere nuptae</l>
               <l n="7.90">Est votum: sic me templo pervicit euntem</l>
               <l n="7.91">Et prece permovit, cuius dulcissimus oris</l>
               <l n="7.92">Afflatus faceret saevas mitescere tigres,</l>
               <l n="7.93">Et lenire feros nymphae divina leones</l>
               <l n="7.94">Vox potis est. Haec me Solymis exire paratum</l>
               <l n="7.95">Noluit hoc nescire: acri sua vota calere</l>
               <l n="7.96">Igne, Galilaeo stantem poscentia clivo</l>
               <l n="7.97">Nazareth et cultos matris pietate penates.</l>
               <l n="7.98">Hic domus est mecum posthac ubi nympha morari</l>
               <l n="7.99">Expetiit, matrisque piae sanctique parentis</l>
               <l n="7.100">Certa secuturo morum vestigia gressu</l>
               <l n="7.101">Carpere et eximiae fidei monumenta tueri.</l>
               <l n="7.102">Assensi voto facilis: nec virginis ille</l>
               <l n="7.103">Esse videbatur sermo, sed herile loquentis</l>
               <l n="7.104">Numinis imperium. Tanta huius gratia linguae,</l>
               <l n="7.105">Talis erat virtus; homines qua voce ligari</l>
               <l n="7.106">Non modo posse reor, flecti sed posse Tonantem.”</l>
               <l n="7.107">“Quandoquidem proprios nymphae servare,” reponit</l>
               <l n="7.108">Ore pater, “stat, nate, lares, errantia numquam</l>
               <l n="7.109">Crede Deo plenae Iosippe arbitria nuptae.</l>
               <l n="7.110">Tu modo sollemnes legis poscentia ritus</l>
               <l n="7.111">Connubia ad curas revoca laetisque puellam</l>
               <l n="7.112">Auspiciis, grato cognatorum comitatu</l>
               <l n="7.113">Eductam Solymis, hilarem compone paternis,</l>
               <l n="7.114">Quëis propria dicit flagrare cupidine, tectis.</l>
               <l n="7.115">Non aderit frater Cleophas, nec fratria taedis</l>
               <l n="7.116">Desidiosa tuis: eadem flagrabit utrique</l>
               <l n="7.117">Cura tuus Iosippe Hymen pluresque faventes</l>
               <l n="7.118">Viscera concedent natarum affinia matres.” </l>
            </div>
            <div type="poesis-caput">
               <head>3.</head>
               <l n="7.119"> Interea solito, quem res ea postulat, aestu</l>
               <l n="7.120">Fervet Iosephus, dum quod foret utile grato,</l>
               <l n="7.121">Ducendae Solymâ Sponsae perpendit honori.</l>
               <l n="7.122">At varias inter moderatur singula curas,</l>
               <l n="7.123">Delubro et sacra revocandae ex urbe puellae</l>
               <l n="7.124">Simplicitas placitura: levi non pascitur aura</l>
               <l n="7.125">Plaudentis populi, vacuas neque ponderat umbras,</l>
               <l n="7.126">Qualis erat Mariae veri sata semine virtus.</l>
            </div>
            <div type="poesis-caput">
               <head>4.</head>
               <l n="7.127"> Iamque dies aderat, caeli meliore notandus</l>
               <l n="7.128">Sidere, quo Mariae Iosippique ante professus</l>
               <l n="7.129">Rite pateret Hymen, sponsos qui clauderet uno</l>
               <l n="7.130">Limine. Conveniunt frater lectique tribules</l>
               <l n="7.131">Cognataeque nurus adeuntque patentia templi</l>
               <l n="7.132">Atria, sufficiens Hymenaeo sanguis, utrique</l>
               <l n="7.133">Proximior sponso, festivis vultibus omnes. </l>
               <l n="7.134">Germanum praeter Cleopham Mariamque iugalis </l>
               <l n="7.135">Consortem thalami, regum praeclarus avito</l>
               <l n="7.136">Sanguine Ephrataea Salomon advenit ab urbe,</l>
               <l n="7.137">Dives agri Salomon, cui formae insignis Edissa</l>
               <l n="7.138">Iuncta thoro, geminum leviori a semine pignus</l>
               <l n="7.139">Ediderat. Quorum Anna viri matura parentes</l>
               <l n="7.140">Laeta sequi, proprias cupiens accendere taedas</l>
               <l n="7.141">Cognatis facibus, templum iucunda petebat.</l>
               <l n="7.142">Hic aderat Galilaea nurus Debbora vetusto</l>
               <l n="7.143">Stemmate Iessidum illustris, fecunda virili</l>
               <l n="7.144">Prole, nec aeris inops, defuncto coniuge nulli</l>
               <l n="7.145">Nota viro; cuius primus amor septena creârat</l>
               <l n="7.146">Pignora, pars quorum duplex nata, utraque praesens.</l>
               <l n="7.147">At solus fratrum necdum quadruplice lustro</l>
               <l n="7.148">Formosus Simeon aderat, qui postea dictae</l>
               <l n="7.149">Arsit Ephrataeae thalamis illustribus Annae.</l>
               <l n="7.150">Nazareth Alcmena cum coniuge miserat Arnum,</l>
               <l n="7.151">Abramum Sepphora dedit: comes ibat Abelus,</l>
               <l n="7.152">Filius et soboles materni nominis una;</l>
               <l n="7.153">Mater erat Glaphyre, partus extincta labore.</l>
            </div>
            <div type="poesis-caput">
               <head>5.</head>
               <l n="7.154"> Collecti templo cognati sanguinis omnes</l>
               <l n="7.155">Iessigena sacros pacta pro Virgine mystas</l>
               <l n="7.156">Laeti adeunt. Fidi nil connubiale morati</l>
               <l n="7.157">Reddere depositum mystae, sublimius ipso</l>
               <l n="7.158">Templo opus, educunt Mariam traduntque stupendam</l>
               <l n="7.159">Sponso inopi, gazae stellas superantis abyssum.</l>
               <l n="7.160">Illa ut erat iam docta visos venisse professas</l>
               <l n="7.161">Connubii decorare faces, mora nulla, paratos</l>
               <l n="7.162">Corporis induitur cultus tunicaeque laborem</l>
               <l n="7.163">Praestantis, fato quam concessura reliquit</l>
               <l n="7.164">Anna parens propriaeque manus absolverat arte.</l>
               <l n="7.165">Palla fuit nivei sub tegmine candida fili,</l>
               <l n="7.166">Quo latuit bombyx Serum rediviva voluptas</l>
               <l n="7.167">Licia, bombycis pariter labor. Addidit Anna</l>
               <l n="7.168">Et decus et pretium telae; florumque colores</l>
               <l n="7.169">Et flores expressit acu, nec gratia flori</l>
               <l n="7.170">Defuit: illa rosas maioraque nomina pinxit</l>
               <l n="7.171">Hortorum duxitque manu adiecitque rubentes</l>
               <l n="7.172">Plantarum fructus. Nullumque carere colore</l>
               <l n="7.173">Passa fuit proprio, nullum recto ordine germen,</l>
               <l n="7.174">Ingenitaeque foret quod non sub imagine formae.</l>
               <l n="7.175">Serpebant passim violae florumque pusilla</l>
               <l n="7.176">Turba, nec extremus fluxit sine Chloride limbus.</l>
               <l n="7.177">Hanc induta togam Virgo, licet illa relictum</l>
               <l n="7.178">Matris amaret opus, tamen aversata superbum </l>
               <l n="7.179">Tegmen, Virgineo coepit suffusa pudore</l>
               <l n="7.180">Pandere: “Contristant quantum haec terrena prementem</l>
               <l n="7.181">Ornamenta animum!” Matris concessit amori</l>
               <l n="7.182">Hoc tamen et sancti quo iussa migrabat, honori</l>
               <l n="7.183">Connubii, taedis aequos ut ferret amictus.</l>
               <l n="7.184">Maternis etiam propriae superaddidit artis</l>
               <l n="7.185">Indumenta stolis: puro velamine pectus</l>
               <l n="7.186">Protexit cordisque nives; cervice rubebat</l>
               <l n="7.187">E frutice aequoreo, molli sed factus ab aura</l>
               <l n="7.188">Purpureus lapis, eximium quale esse modestae</l>
               <l n="7.189">Cervicis pretium solet ornatusque puellae.</l>
               <l n="7.190">Vertice crinalem zonam, quam fecerat ipsa</l>
               <l n="7.191">Puniceo textam filo, pendente per artus<note place="foot" n="*">191
                artus : actus</note>
               </l>
               <l n="7.192">Stamine, fluxuros frontis pressura capillos</l>
               <l n="7.193">Aptavit: capiti tandem de flore coronam</l>
               <l n="7.194">Hiberno, quales Solymis ubi mollior aura</l>
               <l n="7.195">Non prohibet brumale solum, concessa puellis </l>
               <l n="7.196">Imposuit praeses, longi matrona pudoris. </l>
            </div>
            <div type="poesis-caput">
               <head>6.</head>
               <l n="7.197"> Ut labor ornandae consumptus Virginis et iam</l>
               <l n="7.198">Taliter ad sponsum servantem limen iturae</l>
               <l n="7.199">Occurrunt comites nymphae seseque relinqui</l>
               <l n="7.200">A tanta virtute dolent laetasque precantes</l>
               <l n="7.201">Vltima delubri contingunt atria taedas. </l>
               <l n="7.202">Virginibus comitata sacris et matribus orbis</l>
               <l n="7.203">Coniugii, obsequio templi quae sponte secundos</l>
               <l n="7.204">Mutavere thronos, cunctis dicentibus una:</l>
               <l n="7.205">“Vade, soror felix, in milia crescere mille</l>
               <l n="7.206">Te cupimus semenque tuum sobolesque futura</l>
               <l n="7.207">Hostiles turbet cuneos portasque recludat!”</l>
               <l n="7.208">Sanctior eximiùm sancto nova nupta marito</l>
               <l n="7.209">Traditur: occurrit festivis vocibus Hymen.</l>
            </div>
            <div type="poesis-caput">
               <head>7.</head>
               <l n="7.210"> Anna fuit, non Anna parens, post funera rapti</l>
               <l n="7.211">Anna sed illa viris lustris inclusa bis octo</l>
               <l n="7.212">Templi adytis, numquam sacros egressa penates,</l>
               <l n="7.213">Sed prece, ieiunis Numen fano abdita labris</l>
               <l n="7.214">Implorare pia, ut votorum conscia quaevis</l>
               <l n="7.215">Noxque diesque foret testisque diserta suorum.</l>
               <l n="7.216">Haec castigato poenis, domitoque tot annis</l>
               <l n="7.217">Corpore promeruit sibi mox implenda patere</l>
               <l n="7.218">Venturi promissa Ducis; matremque stupendum</l>
               <l n="7.219">Electam ad partum Mariam cognovit anilis</l>
               <l n="7.220">Religio: quare hanc abeuntem affata seorsim:</l>
               <l n="7.221">“Filia vade,” inquit, “mater cum prole beata</l>
               <l n="7.222">Ad templum festina redi! Mihi lumina claudi</l>
               <l n="7.223">Supremo nequeunt fato, te donec onustam</l>
               <l n="7.224">Pondere divino Dominam reverenter adorem.</l>
               <l n="7.225">Hac ego pupillae aeternum caligine lumen</l>
               <l n="7.226">Progeniemque tuam templo aspectura reservor.”</l>
               <l n="7.227">Hoc sola excepit Virgo, quae gnara silendi</l>
               <l n="7.228">Luminibus pressis uteri praeconia sistit.</l>
               <l n="7.229">Cumque vale dicto nymphis comitantibus aede</l>
               <l n="7.230">Egreditur, cognatae animae sponsique sodales</l>
               <l n="7.231">Attoniti mirari illam, ceu aethere ab alto</l>
               <l n="7.232">Sideris elapsi effigiem (commenta fuisset</l>
               <l n="7.233">Credulitas Argiva deam; sed fingere Numen</l>
               <l n="7.234">Debuerat melius, quam sit vel Iuno, vel ignis</l>
               <l n="7.235">Vesta parens, vel flava Ceres). Sic illa tribules</l>
               <l n="7.236">Affecit spectata suos, ut mira venustas</l>
               <l n="7.237">Virginis impuros a corde fugaret amores</l>
               <l n="7.238">Afflaretque pios quales Venus improbat aestus.</l>
            </div>
            <div type="poesis-caput">
               <head>8.</head>
               <l n="7.239"> Tradita Iosepho Virgo est, quam rite serenis</l>
               <l n="7.240">Cognatorum oculis plausuque et murmure laeto</l>
               <l n="7.241">Eductam Solymaea domus, materna puellae</l>
               <l n="7.242">Portio Nazareth hinc genitoris sede recepit.</l>
               <l n="7.243">Ut patris subiere lares, mora commoda iunctis</l>
               <l n="7.244">Sanguine suscepta est, donec peregrina pudico</l>
               <l n="7.245">Colloquio compressa fames noctisque quietum</l>
               <l n="7.246">(Nam sero venere) viae languore levaret.</l>
               <l n="7.247">Una illis quam Virgo dabat (pendebat ab ore</l>
               <l n="7.248">Virgineo nam tota domus vultusque legebat)</l>
               <l n="7.249">Materies sermonis erat: venturus Olympo</l>
               <l n="7.250">Messias cunctos tota suspenderat aure</l>
               <l n="7.251">Convivas: decies veluti septena prophetae</l>
               <l n="7.252">Hebdomas ad finem properet Iudaeque superbum</l>
               <l n="7.253">Culmen, Idumaeo, externae telluris alumno</l>
               <l n="7.254">Cesserit Ascalidae, quae sunt prope limina stantis</l>
               <l n="7.255">Tempora Messiae; sed prudentissima Virgo</l>
               <l n="7.256">Parca loqui, plura aure tulit quam voce dedisset.</l>
               <l n="7.257">Illa dein sponsi placito conclave remotum</l>
               <l n="7.258">Sola petit, solitis nocturna silentia votis,</l>
               <l n="7.259">Teste procul, modico non neglectura sopore.</l>
               <l n="7.260">Utque brevis concessa quies, ubi cuspide recta</l>
               <l n="7.261">Vertice fulgentes superas terrena feriret</l>
               <l n="7.262">Vmbra faces, assueta thoro consurgere Virgo,</l>
               <l n="7.263">Evigilans solitis aeque distantibus horis</l>
               <l n="7.264">Inter utrumque diem, caelo sua vota litabat.</l>
               <l n="7.265">Tunc erat una precum flamma maiore suarum</l>
               <l n="7.266">Religio suscepta, quibus gaudere maritae</l>
               <l n="7.267">Flore pudicitiae thalamis adversa petebat.</l>
               <l n="7.268">Promissique memor, quo se pro Numine verax</l>
               <l n="7.269">Aliger obstrictum voluit docuitque sub ipsis</l>
               <l n="7.270">Connubii flammis, illaesi corporis albas</l>
               <l n="7.271">Solvendas non esse nives. Demissa Tonantem</l>
               <l n="7.272">Polliciti monuit (prece nam caeleste moneri</l>
               <l n="7.273">Numen amat) genibusque minor sic illa precata est:</l>
               <l n="7.274">“Summe Pater, si prona tibi parere severas</l>
               <l n="7.275">Conubii subii leges, subiecta iugale</l>
               <l n="7.276">Imperium non sponte sequor, iurata pudoris</l>
               <l n="7.277">Mens, thalamis obstricta, pari me iure puellam</l>
               <l n="7.278">Esse iubet, prohibetque: tui, Pater optime, tutam</l>
               <l n="7.279">Auxilii spes una tenet: Chaldaea potentem</l>
               <l n="7.280">Si fidei Abramum non laesit flamma, tribusque</l>
               <l n="7.281">Si tibi servatis carbo vice roris ephebis</l>
               <l n="7.282">Assyriae fornacis erat, nec desine nostri</l>
               <l n="7.283">Connubii pariter flammam compescere, fortis</l>
               <l n="7.284">Ancillae tutella tuae.” Vix dixerat ista, </l>
               <l n="7.285">Cum solitus templo Mariam caelestis adire</l>
               <l n="7.286">Adfuit oranti genius viridemque corollam</l>
               <l n="7.287">(Laurus erat) miranti adfert, cui symbola castae</l>
               <l n="7.288">Aliger exponit Mariae gratissima plantae.</l>
               <l n="7.289">Taliter hanc affatus ait: “Tua vota benignus</l>
               <l n="7.290">Admisit iussitque tui rata dona pudoris</l>
               <l n="7.291">His foliis te scire Deus: nec bruma nec aestas,</l>
               <l n="7.292">Cernis, huic ramo gravis est; utraque virorem</l>
               <l n="7.293">Perpetuum laurus potis est servare sub aura.</l>
               <l n="7.294">Te modo non aliter, Virgo, florere vel extra</l>
               <l n="7.295">Connubii leges, aut intra vincula casti</l>
               <l n="7.296">Foederis, ignaram thalami, isto munere primam</l>
               <l n="7.297">Designo, quamvis duce te venientia plures </l>
               <l n="7.298">Saecula flore pari sunt aspectura maritas.</l>
               <l n="7.299">Ista tibi semper foliorum vivida laurus</l>
               <l n="7.300">Virginitatis erit mansurae in funera testis.</l>
               <l n="7.301">Nec tamen illaeso carnis candore futuram</l>
               <l n="7.302">Te sterilem cernes: thalami sine semine venter</l>
               <l n="7.303">Non improlis erit: fies sine coniuge mater,</l>
               <l n="7.304">Immensique utero flos egredietur honoris.</l>
               <l n="7.305">Huic domui vero tanti quae conscia doni</l>
               <l n="7.306">Et laudis, semper laurus vicina virebit.</l>
               <l n="7.307">Hinc ego divino iussu, qui proxima tangit</l>
               <l n="7.308">Limina, fecundo plantis et fructibus horto,</l>
               <l n="7.309">(Haec eadem materna precum gratissima quondam</l>
               <l n="7.310">Area) quae nunc exhibui viridantia lauri</l>
               <l n="7.311">Immittam folia et veluti pro semine terrae</l>
               <l n="7.312">Infigam. Tu consumptis ubi nata tenebris</l>
               <l n="7.313">Lampas aget Phoebea diem, de semine fixo<note place="foot" n="*">313
                fixo : sixo</note>
               </l>
               <l n="7.314">Extantes cubito lauros crevisse videbis.</l>
               <l n="7.315">Et quia divini, multo post tempore, fati</l>
               <l n="7.316">Aequa petit series aliis regionibus istam</l>
               <l n="7.317">Stare domum, vacuamque tuo se limine cernet</l>
               <l n="7.318">Nazareth, ex illa plures radice revulsas</l>
               <l n="7.319">Committam terris habituris hospita frondes</l>
               <l n="7.320">Atria, quae gentes, nemo at Iudaeus adoret. </l>
               <l n="7.321">His nova progenies populorum, regia quondam,</l>
               <l n="7.322">Simplicibus figenda tholis donaria mittet.</l>
               <l n="7.323">Quae domus est, templum fiet, cui plurima circum</l>
               <l n="7.324">Laurus et urbs ista desumet ab arbore nomen.</l>
               <l n="7.325">Staturam glebis lauro florentibus urbem</l>
               <l n="7.326">Una Domus faciet, plures factura volando.</l>
               <l n="7.327">Porro enata meis, primo cum solis in ortu</l>
               <l n="7.328">Planta fidem dederit verbis, secura marito</l>
               <l n="7.329">Fare, pudicitiae summa virtute calenti,</l>
               <l n="7.330">Aeterno thalamos aspergat flore iugales,</l>
               <l n="7.331">Cui iustus quoque parcat Hymen.” Haec fatus in auras</l>
               <l n="7.332">Ales abit motisque volans per inane lacertis,</l>
               <l n="7.333">Parrhasiam festinus iter convertit ad Arcton.</l>
               <l n="7.334">Transit aquas quas Creta secat, dein Cecropis urbes</l>
               <l n="7.335">Transvolat Epirumque petit; nec Chaonis arvis</l>
               <l n="7.336">Expectatus adest; penetratur et ardua saxis</l>
               <l n="7.337">Illyris, Adriacâ fixit vestigia ripâ.</l>
            </div>
            <div type="poesis-caput">
               <head>9.</head>
               <l n="7.338"> Tunc ibi flumen erat, quod nunc quoque cernitur; urbis</l>
               <l n="7.339">Belligerae quondam nomen, quae fortia saepe</l>
               <l n="7.340">Arma hosti non laeta tulit, quam crebrius olim</l>
               <l n="7.341">Infido petiit vicinus Dalmata ferro.</l>
               <l n="7.342">Huic Cilici a Tarso primos venisse colonos,</l>
               <l n="7.343">Dicta fuit veteri quod nomine Tarsia, credam,</l>
               <l n="7.344">Ampla olim; modo sufficiens signare vetustam</l>
               <l n="7.345">Ruderibus molem. Quibus illi ut fama maneret, </l>
               <l n="7.346">Aeternum posuit moriens fortuna sepulchrum.</l>
               <l n="7.347">Hic oculis vitreas mensus sacer Aliger undas</l>
               <l n="7.348">Lustrataque urbe agnovit de Flumine quondam</l>
               <l n="7.349">Venturum, quem laurus amet Daphneia vatem,</l>
               <l n="7.350">Qui Mariam non segne canat. “Phoebeia,” fatur,</l>
               <l n="7.351">“Non satis est arbor. Faciam et Mariana poëtae</l>
               <l n="7.352">Surgat huic laurus!” Prensumque a pectore triplex,</l>
               <l n="7.353">(Namque sinu divus veniens a Nazareth Ales</l>
               <l n="7.354">Virgineam occuluit laurum) sublatus in auras,</l>
               <l n="7.355">Vitiferos lambit qua lympha Perilia lucos</l>
               <l n="7.356">Pampineasque malo defendit ab hospite ripas</l>
               <l n="7.357">Blandaque gramineae serpit pro margine glaebae,</l>
               <l n="7.358">Immittit folium. De quo, ceu semine iacto,</l>
               <l n="7.359">Haec regio lauru, totusque is lucus abundat.</l>
            </div>
            <div type="poesis-caput">
               <head>10.</head>
               <l n="7.360"> Sed memoranda illo mutata Perilia rivo.</l>
               <l n="7.361">Huic sponsus Goliacus erat, quem saga potenti,</l>
               <l n="7.362">Quod thalami primos Natae contemneret ignes,</l>
               <l n="7.363">Carmine mutavit saxo; quod nomine collis</l>
               <l n="7.364">Monstrat adhuc proprio: dedit et sua nomina colli.</l>
               <l n="7.365">Nympha gemens puerum, dum verba minantia iactat</l>
               <l n="7.366">Et sagam compellat anum, irritavit eandem.</l>
               <l n="7.367">Haec illam arte pari puerum qua perdidit ante,</l>
               <l n="7.368">In fontem, lingua primum manante resolvit.</l>
               <l n="7.369">Illa tamen veluti sagae convicia fundens</l>
               <l n="7.370">Garrit adhuc et adhuc labens sua murmurat unda,</l>
               <l n="7.371">Atque eadem gaudet velut ante Perilia dici.</l>
            </div>
            <div type="poesis-caput">
               <head>11.</head>
               <l n="7.372"> Hinc vicina petens Ales fastigia, duro</l>
               <l n="7.373">Tersactum ascensu, cum se librâsset in altam</l>
               <l n="7.374">Clivi planitiem, subito praevidit eundem</l>
               <l n="7.375">Esse locum, Galilaea domus ventura per auras,</l>
               <l n="7.376">Parte ubi quinquennis spatii maiore moretur.</l>
               <l n="7.377">Hic subito auratâ iactat folia abdita telâ,</l>
               <l n="7.378">Insita venturum laurus quo limen obumbret.</l>
               <l n="7.379">Inde venit, tali quod crescat origine nata</l>
               <l n="7.380">Laurus adhuc; licet amissos mons ille beatos</l>
               <l n="7.381">Deploret postes, alios compage penates</l>
               <l n="7.382">Fert similes, eadem sacri quibus area tecti,</l>
               <l n="7.383">Quos semper viridis caelo data laurus opacat.</l>
            </div>
            <div type="poesis-caput">
               <head>12.</head>
               <l n="7.384"> Inde procelloso spumans Aquilone per aequor,</l>
               <l n="7.385">Ipso Aquilone magis velocior, evolat ales</l>
               <l n="7.386">Spiritus, Adriacumque Thetin lateque frementem</l>
               <l n="7.387">Par subito superare salem, subsistit in ipsis,</l>
               <l n="7.388">Navigiis statione favens quibus obvia arenis</l>
               <l n="7.389">Surgit Dalmaticis obnoxia fluctibus Ancon,</l>
               <l n="7.390">Picenis etiam dignum caput urbibus Ancon.</l>
               <l n="7.391">Picentes populi, nomen gentile quod illis</l>
               <l n="7.392">Picus habere dedit, qui Martia signa secutis</l>
               <l n="7.393">Castrensi fuerat visus considere pilo.</l>
               <l n="7.394">Hic Bromio dites Cererisque novalia colles,</l>
               <l n="7.395">Arvaque Palladio versant praepinguia succo;</l>
               <l n="7.396">Aetheris hos adiit genius laurique feracem</l>
               <l n="7.397">Fecit humum: foliisque solo per gramina sparsis,</l>
               <l n="7.398">Invaluit Picena sacrâ Peneide tellus.</l>
               <l n="7.399">Pluribus haec arvis foliorum credita virtus,</l>
               <l n="7.400">Utpote debuerat quae sistere pluribus arvis</l>
               <l n="7.401">Huc olim ventura domus. Sed maior in uno</l>
               <l n="7.402">Colle fuit, quod mox Lauretum copia lauri</l>
               <l n="7.403">Fecit Aventinae dici par nomine silvae.</l>
            </div>
            <div type="poesis-caput">
               <head>13.</head>
               <l n="7.404"> Interea non parca precis Iesseia Virgo,</l>
               <l n="7.405">Curva genu primos surgentis ab aequore solis</l>
               <l n="7.406">Optabat radios. Quamvis iam certa pudoris</l>
               <l n="7.407">Perpetui, casto voluit sua vota marito</l>
               <l n="7.408">Pandere, communique thorum signare smaragdo,</l>
               <l n="7.409">Dignius ut certae fidei candore parentem</l>
               <l n="7.410">Virginei nactus flos intemeratus honoris</l>
               <l n="7.411">Candidus exurgat purusque uterique paternum</l>
               <l n="7.412">Materna nascens imitetur origine lumen.</l>
            </div>
            <div type="poesis-caput">
               <head>14.</head>
               <l n="7.413"> Cum iam nata diem lampas Phoebea dedisset,</l>
               <l n="7.414">Convenere omnes Solymâ quos urbe profectos</l>
               <l n="7.415">Virgineis castus tectis collegerat Hymen;</l>
               <l n="7.416">Discessumque parant, ad propria quisque reverti</l>
               <l n="7.417">Sollicitus, neque enim caluit diuturnior istis</l>
               <l n="7.418">Hospitibus mora. Tunc postremùm utrinque modestis</l>
               <l n="7.419">Certatum, veros animi prodentibus ignes</l>
               <l n="7.420">Verborum officiis. Oris parcissima Virgo</l>
               <l n="7.421">Debuit hic non pauca loqui, dum comiter usa</l>
               <l n="7.422">Composito ad normam summae virtutis amico</l>
               <l n="7.423">Alloquio, affectus, vitii procul arte, benignos</l>
               <l n="7.424">Protulit et cunctis propter regale propinquo</l>
               <l n="7.425">Sanguine honestatas facti data gratia taedas.</l>
               <l n="7.426">Abscedunt dictis hilares, tacitique maritae</l>
               <l n="7.427">Virginis ora animo versant altasque pudoris</l>
               <l n="7.428">Contemplantur opes morumque encomia formant. </l>
               <l n="7.429">Tum bona Iosippi sors, tum caelo auspice pactum</l>
               <l n="7.430">Connubium spiransque sacros Hymenaeus amores</l>
               <l n="7.431">Materies sermonis erat divinaque mirae</l>
               <l n="7.432">Flamma pudicitiae, par immortalibus ardor</l>
               <l n="7.433">Aligeris et taeda pios populata iugales</l>
               <l n="7.434">Non aliâ, quam celso ardet quae Numine flammâ.</l>
            </div>
            <div type="poesis-caput">
               <head>15.</head>
               <l n="7.435"> Virgo autem aspectis, quae terrae immiserat Ales</l>
               <l n="7.436">Aethereus lauri foliis – mirabile! – plantas</l>
               <l n="7.437">Ad cubitum crevisse videt propriosque decenti</l>
               <l n="7.438">Ordine, quos nocte incoluit stipare penates:</l>
               <l n="7.439">Et quae praeteritus nullâ domicilia vesper</l>
               <l n="7.440">Viderat umbrari lauru, cubitalibus umbris</l>
               <l n="7.441">Virgineam signat consurgens Delius aulam.</l>
               <l n="7.442">Tunc edocta suo caelum vigilare pudori</l>
               <l n="7.443">Accedit demissa virum, fortassis eisdem</l>
               <l n="7.444">Fluctibus immersum et fluctus superare precantem,</l>
               <l n="7.445">Atque ita praesentem verbis affata ferebat:</l>
               <l n="7.446">“Nos iunxit, Iosippe, Deus dominumque mihi te</l>
               <l n="7.447">Et sponsum dedit. Et tecum quod foedere iungar</l>
               <l n="7.448">Consilium caeleste fuit dominumque probanda</l>
               <l n="7.449">Imperiis ancilla sequor. Donare marito</l>
               <l n="7.450">Nec meliore unquam poterant me sidera, nec te</l>
               <l n="7.451">Inferiore nuru. Quantumvis dotibus impar,</l>
               <l n="7.452">Officiis ero non impar amplectar heriles</l>
               <l n="7.453">Ut nutus, Iosippe tuos, Mariamque daturus</l>
               <l n="7.454">Iussa voca ancillam, nec erit vox gratior ulla.</l>
               <l n="7.455">Nostra etiam sponsam faciunt cum foedera, pandam</l>
               <l n="7.456">Affectus arcana mei. Nec enim utile, nec fas</l>
               <l n="7.457">Id sponsum nescire! Huius licet indice sponso<note place="foot" n="*">457 sponso : spons</note>
               </l>
               <l n="7.458">Notitiam nemo alter habet; cognoscere solum</l>
               <l n="7.459">Te decuit statuique tibi me prodere soli.</l>
               <l n="7.460">Virginitas promissa mea est votoque Tonanti</l>
               <l n="7.461">Obstricta.” Hic tacuit Virgo, demissaque vultum</l>
               <l n="7.462">Erubuit seseque putat satis esse locutam</l>
               <l n="7.463">Et sponsum docuisse satis. Verba inde mariti</l>
               <l n="7.464">Expectare humilis, voti suffragia dictat.</l>
               <l n="7.465">Iosippus quae verba ferat, non concipit; haesit</l>
               <l n="7.466">Par utriusque animus vocemque repressit utrique.</l>
               <l n="7.467">Tandem sponsus ait Mariaeque ita voce reponit:</l>
               <l n="7.468">“Virgo, tui sexus flos aeternumque pudoris</l>
               <l n="7.469">Exemplum, quod prima dabis; me coniuge nulla</l>
               <l n="7.470">Floris erit iactura tui. Iurata Tonanti</l>
               <l n="7.471">Floreat, o Virgo, flos hic tuus, adsit Olympo</l>
               <l n="7.472">Ut citius flos ille, cui inter lilia pasci</l>
               <l n="7.473">Summus amor, primus divina ab origine splendor.</l>
               <l n="7.474">Nec tibi me celare volo: quibus una recusat</l>
               <l n="7.475">Esse caro sit, mens eadem. Nam pectore toto</l>
               <l n="7.476">Perpetuum decerno mei servare pudorem</l>
               <l n="7.477">Corporis et thalamos penitus nescire iugales.”</l>
               <l n="7.478">“O concesse mihi divino Flamine sponse!”</l>
               <l n="7.479">Rettulit exultans Virgo, “Quam optabilis Hymen!</l>
               <l n="7.480">O custos, Iosippe, mei secure nitoris!</l>
               <l n="7.481">Tu mihi vir, tu frater eris, tu portus honoris.</l>
               <l n="7.482">Et quamvis nulla est quae mersa iugalibus<note place="foot" n="*">482
                iugalibus : iugalib</note> unquam</l>
               <l n="7.483">Virginitas emersit aquis, te coniuge portum</l>
               <l n="7.484">Invenit secura suum. Quam provida caeli</l>
               <l n="7.485">Cura, nivem mediis non passa liquescere flammis!</l>
               <l n="7.486">Naufragiique locum nuptis effecit asylum!</l>
               <l n="7.487">Nunc igitur si pura Deo petit esse voluntas</l>
               <l n="7.488">Gratior, hoc Iosippe precor, nunc munere factum</l>
               <l n="7.489">Pensabit parvo Numen; quas pectore flammas</l>
               <l n="7.490">Aeterni gerimus, statuamus vota pudoris!”</l>
               <l n="7.491">Cui cito Iosephus: “Plenis haec vota medullis</l>
               <l n="7.492">Concipio reddoque” oculosque intentus in altum</l>
               <l n="7.493">Et manibus nexis, quod protulit ore, vovebat.</l>
               <l n="7.494">Collectas pariter Virgo dat in aethera palmas</l>
               <l n="7.495">Et stabili votum novat immutabile flamma.</l>
            </div>
            <div type="poesis-caput">
               <head>16.</head>
               <l n="7.496"> Sidereae mentes carnisque ignara potestas</l>
               <l n="7.497">Inventum mortale stupet maiusque beatis</l>
               <l n="7.498">Caelitibus robur, quibus hanc sine corpore palmam</l>
               <l n="7.499">Carpere laus minor est: plus est si victor acerbo</l>
               <l n="7.500">Hoste tenus veniens socia de carne triumphet.</l>
               <l n="7.501">Aut potius tantas caelo cecidisse pudoris</l>
               <l n="7.502">Terrigenis mirantur opes interque maritos</l>
               <l n="7.503">Integra quod fervoris inops nix albicet ignes.</l>
               <l n="7.504">“Quo fine incipiet terreno in pulvere tanta</l>
               <l n="7.505">Spectari virtus? Quid tanta in labe iugalis</l>
               <l n="7.506">Protendit candor? Donum terrena voluntas</l>
               <l n="7.507">Quo merito caeleste gerit? Num forsitan instat</l>
               <l n="7.508">Progenies non carnis inops, sed carnis abhorrens</l>
               <l n="7.509">Principium venientque novi sine semine partus?”</l>
               <l n="7.510">Talia dicebant superi, queis dicere necdum</l>
               <l n="7.511">Virgineae dederat Numen mysteria taedae.</l>
               <l n="7.512">Attamen ut veteris perimendae gratia noxae</l>
               <l n="7.513">Innotuit, didicere omnes a Virgine nupta</l>
               <l n="7.514">Auspicium, saeclique decus prodire futuri. </l>
            </div>
            <div type="poesis-caput">
               <head>17.</head>
               <l n="7.515"> Interea totam caeli suspenderat aulam</l>
               <l n="7.516">Causa ingens, cuius divini plena favoris</l>
               <l n="7.517">Quando per effectum tandem se proderet orbi</l>
               <l n="7.518">Lecta prior saeclis sententia quadraginta,</l>
               <l n="7.519">Ancipites superûm mentes hominumque tenebat.</l>
               <l n="7.520">Pars Astraea fuit, Pietas pars altera, quaeque</l>
               <l n="7.521">Fautores pars nacta suos. Sed flectere Numen</l>
               <l n="7.522">Incepit Pietas; iussa est Astraea tribunal</l>
               <l n="7.523">Complere orantique aurem praebere sorori.</l>
               <l n="7.524">Risit ad haec Astraea: prior quaeque hactenus egit</l>
               <l n="7.525">Atque reis poenam scelerum implacata poposcit,</l>
               <l n="7.526">Nunc rea iudicium cur sit subitura, requirit. </l>
               <l n="7.527">Audiit: in culpas hominum nimis impare poena</l>
               <l n="7.528">Grassari immitique nimis mortale furore</l>
               <l n="7.529">Exercere genus. Delusi fructus Adami</l>
               <l n="7.530">Supplicio minor est, totum quod conficit orbem.</l>
            </div>
            <div type="poesis-caput">
               <head>18.</head>
               <l n="7.531"> Ut ventum ad Patrem, rerum cui summa potestas, </l>
               <l n="7.532">Tum Pietas, grato semper quam respicit ore</l>
               <l n="7.533">Ipse pius mitisque Pater, sic maesta profatur:</l>
               <l n="7.534">“Iam dudum stat fixum animo tibi, maxime caeli</l>
               <l n="7.535">Terrarumque author, lapsos miserabile prima</l>
               <l n="7.536">Mortales culpa, venia superante vel ipsum</l>
               <l n="7.537">Peccati damnum dignari et reddere paci</l>
               <l n="7.538">Perpetuae quos dura tibi collisit Enyo.</l>
               <l n="7.539">At nimia irarum deciesque quaterna recensens</l>
               <l n="7.540">Tempora centenas solis complentia Zonas,</l>
               <l n="7.541">Eheu plectendis raptorum Astraea parentum</l>
               <l n="7.542">Reliquiis, poenasque omnes crudelis in uno,</l>
               <l n="7.543">Cui tu pollicitus veniam consumit Adamo.</l>
               <l n="7.544">Quid sceleri, o genitor, ventura piamina quondam</l>
               <l n="7.545">Designasse iuvat, prius hic si criminis ingens</l>
               <l n="7.546">Quam veniat domitor, cunctos premat effera Ditis</l>
               <l n="7.547">Ultio terrigenas miserosque Orcina Tyrannis</l>
               <l n="7.548">Solvenda numquam concludat compede manes?</l>
               <l n="7.549">Vidi ego (proh qualis tristem dolor, atraque mentem</l>
               <l n="7.550">Invasit nubes!) me refragante nocentes</l>
               <l n="7.551">Involvi poenis, saevo glomerata profundo</l>
               <l n="7.552">Agmina sorberi, quorum numerantibus atrum</l>
               <l n="7.553">Aeternis spatiis ignem, tormenta nefandis</l>
               <l n="7.554">Succedunt semper non deffectura caminis.</l>
               <l n="7.555">Iam satis irarum, Pater, est et stragis abunde,</l>
               <l n="7.556">Iam satis immodicis Astraea furoribus ulta est</l>
               <l n="7.557">Infelix pomum, natorum viscera torsit</l>
               <l n="7.558">Iam satis acceptus fatali stipite fructus.</l>
               <l n="7.559">Hactenus Astraeae longum implacata potestas</l>
               <l n="7.560">Strage hominum grassata ruat! Venientia cedant</l>
               <l n="7.561">Saecla mihi! Neque enim, genitor, mihi peior origo</l>
               <l n="7.562">Nobilitasque minor, nec summis fascibus impar</l>
               <l n="7.563">Condicio. Sine, quos homines Astraea flagellat,</l>
               <l n="7.564">Mitius ipsa regam: si culpae audacibus illa</l>
               <l n="7.565">Te populis metuendum, ego Numen amabile pandam.”</l>
            </div>
            <div type="poesis-caput">
               <head>19.</head>
               <l n="7.566"> Dixerat haec Patri primum, conversa deinde</l>
               <l n="7.567">Affatam Astraeam Pietas ita voce ferebat:</l>
               <l n="7.568">“Diva soror talique volens te nomine dico;</l>
               <l n="7.569">Ducis enim summi genus immortale parentis,</l>
               <l n="7.570">Teque etiam nostris facilem quod vocibus optem:</l>
               <l n="7.571">Dum iusti tibi flamma calet, vis debita iusti</l>
               <l n="7.572">Perdere iura mei. Siquidem iam pluribus orbem</l>
               <l n="7.573">Saeclorum lustris tua degener ira fatigat</l>
               <l n="7.574">Exercetque furor. Divina poposcerit aequi</l>
               <l n="7.575">Id ratio, non obnitor. Sed sola Tonantem</l>
               <l n="7.576">Iustitiae si fama levat, laus integra non est,</l>
               <l n="7.577">Altera si patris hunc miserantis fama relinquat.</l>
               <l n="7.578">Iam tua Tartareas pervenit ad usque cavernas</l>
               <l n="7.579">Fama, soror. Qua lege vetor procul aethere summo</l>
               <l n="7.580">Et nomen proferre meum, fiet unus utrique</l>
               <l n="7.581">Cum genitor, mihi par tecum et communis origo?</l>
               <l n="7.582">Quae iusti haec virtus, ego sola ut culmina caeli</l>
               <l n="7.583">Terrigenis ignota teram, tu Ditis averni</l>
               <l n="7.584">Regna premas, terras et maiestate severa</l>
               <l n="7.585">Contineas atque ipse meus tibi serviat aether,</l>
               <l n="7.586">Aligerum in poenas ubi tantum – ah! – iuris habebas?</l>
               <l n="7.587">Si tibi me fati voluit tunc esse potestas</l>
               <l n="7.588">Exilem totumque Stygis susceperis una</l>
               <l n="7.589">Arbitrium. Non opto tui mihi portio regni</l>
               <l n="7.590">Accedat: licet ut ratio viresque sinebant,</l>
               <l n="7.591">Haec etiam Pietas admitti in regna petivi;</l>
               <l n="7.592">Sed taceo, vicisti etenim. Sit subdita sceptris</l>
               <l n="7.593">Illa vorago tuis. Terris regnare quod optem,</l>
               <l n="7.594">Quae tandem invidia est? Ista me parte relinque,</l>
               <l n="7.595">Si neque fata meis veniunt obnixa querelis.”</l>
            </div>
            <div type="poesis-caput">
               <head>20.</head>
               <l n="7.596"> Hos praesens Astraea tulit, sed pectore questus</l>
               <l n="7.597">Immodico: tali contra quae voce locuta est:</l>
               <l n="7.598">“Quae mea noxa, soror Pietas, commissa quod Orco</l>
               <l n="7.599">Urantur scelera? An miseris, prout asseris, insto</l>
               <l n="7.600">Crudelis, non aequa reis? Grave, flebile, triste</l>
               <l n="7.601">Est homini fateor, sed non crudele quod aequum est.</l>
               <l n="7.602">Constantem noxam stabilis si poena sequatur,</l>
               <l n="7.603">Id iusti ratio est. Frustra implorare faventem</l>
               <l n="7.604">Desine me contra votis caelestibus urnam!</l>
               <l n="7.605">Dum non iusta petis, vide sis quo fonte nocentes</l>
               <l n="7.606">Emacules labemque premas, mox horrida ponam</l>
               <l n="7.607">Flagra, tuosque, soror Pietas, Astraea benignos</l>
               <l n="7.608">Curret in amplexus positisque ante ora flagellis</l>
               <l n="7.609">Luminaque vultusque parique calentia flamma</l>
               <l n="7.610">Pectora perpetuo iunget concordia nexu.</l>
               <l n="7.611">Posce, soror, patrem, diram cui tollere labem</l>
               <l n="7.612">Fas uni. Perimat culpas, donetque soluto</l>
               <l n="7.613">Supplicium sceleri; quamvis nihil hiscere contra</l>
               <l n="7.614">Ausuram cernes hominum suspendere poenas,</l>
               <l n="7.615">Inde reluctantem tantum quod lancibus aequis</l>
               <l n="7.616">Digni operis pondus nequeant pro labe referre.</l>
               <l n="7.617">Si vero, quod iam summus Dominator Olympi</l>
               <l n="7.618">Constituit, novus Adam mortalisque futurus</l>
               <l n="7.619">Unigena, aequata culpis qui lance rependat</l>
               <l n="7.620">Par pretium, lethale reum mittatur in orbem.</l>
               <l n="7.621">Ille unus nostras, cernis quae pondere distant</l>
               <l n="7.622">Dissimili (quam ferre manu pro more solebat,</l>
               <l n="7.623">Ostendit libram) et quantum gravis una profundum</l>
               <l n="7.624">Inclinata petit, potis est componere lances.</l>
               <l n="7.625">Illius apposito (quae culpam haud aequet, inanis</l>
               <l n="7.626">Humani levitate operis sublime levatam</l>
               <l n="7.627">Indigitat lancem) meritorum pondere, partem</l>
               <l n="7.628">Adversam leviore dabit descendere noxâ;</l>
               <l n="7.629">Inde cadet vis tota mihi roburque nocendi</l>
               <l n="7.630">Nostraque ab hac iusti mollescet imagine cuspis.</l>
               <l n="7.631">Hinc simul et iustum et miserantem fama Tonantem</l>
               <l n="7.632">Per cunctas late celebrabit didita terras.”</l>
            </div>
            <div type="poesis-caput">
               <head>21.</head>
               <l n="7.633"> Audiit omnipotens Dominator iuge sororum</l>
               <l n="7.634">Dissidium partisque volens utriusque calentes</l>
               <l n="7.635">Rixarum sedare animos, nocitura quieti</l>
               <l n="7.636">Caelicolum, veteri componere iurgia censet</l>
               <l n="7.637">Consilio et causam placito definit eodem,</l>
               <l n="7.638">Cui aperit gratam talis sententia mentem:</l>
               <l n="7.639">“Et tua vox, Pietas, aequa est neque damnat acerbus</l>
               <l n="7.640">Te vindex, Astraea, chalybs. Utrique faventem</l>
               <l n="7.641">Expectare licet quaesiti iudicis urnam.</l>
               <l n="7.642">Vivere vult Pietas Adamum, vivat Adamus;</l>
               <l n="7.643">Vult Astraea mori Adamum, moriatur Adamus.</l>
               <l n="7.644">Sed prior ut vivat novus extinguatur Adamus</l>
               <l n="7.645">Unigenamque meum aeterno splendore micantem</l>
               <l n="7.646">Suscipiat terrena caro, cui funeris expers</l>
               <l n="7.647">Prima manet, sed origo dabit succumbere letho</l>
               <l n="7.648">Altera, complentem vacuam pretioque prementem</l>
               <l n="7.649">Sanguinis, inde gravem casuram in funere lancem</l>
               <l n="7.650">Iamque reperta parens carnem praebebit iturae</l>
               <l n="7.651">In terram soboli tempusque advenit eundi.”</l>
            </div>
            <div type="poesis-caput">
               <head>22.</head>
               <l n="7.652"> Hic haerere sibi gratis amplexibus ambas</l>
               <l n="7.653">Cernere erat Divas, laetos venisse perennis</l>
               <l n="7.654">Laetitiae pacisque dies, quae dissona ab ipso</l>
               <l n="7.655">Vix pelago emerso sociaret pectora mundo. </l>
               <l n="7.656">Hic reliqui caeli proceres quibus utraque nomen</l>
               <l n="7.657">Diva dabat, cuius partes causamque tueri</l>
               <l n="7.658">Adversi voluere, uno per caelica iuncti</l>
               <l n="7.659">Atria discurrunt animo plausuque beatam</l>
               <l n="7.660">Extollunt hominum sortem, quibus aequa Tonanti</l>
               <l n="7.661">Immenso soboles simili se corpore nectet,</l>
            </div>
            <div type="poesis-caput">
               <head>23.</head>
               <l n="7.662"> Tum pater omnipotens, quo nubila pellere vultu,</l>
               <l n="7.663">Aetheris ingratas tempestatumque sonantes</l>
               <l n="7.664">Praecipitare solet laetus qua fronte procellas,</l>
               <l n="7.665">Affulsit. Qualis Borean Eurumque nivalem</l>
               <l n="7.666">In vernos aethrae risus et tenuia mutat</l>
               <l n="7.667">Murmura, quo miram placidus cum pandere rerum</l>
               <l n="7.668">Fatorumque parat seriem, vult ore videri</l>
               <l n="7.669">Aligeris. Pleno radiorum lucis et auri</l>
               <l n="7.670">Vertice mirandum eluxit; quem cernere laeti</l>
               <l n="7.671">Caelicolae iucundi haerent novitate sereni. </l>
               <l n="7.672">Splendidiore tamen et qualem natura parenti</l>
               <l n="7.673">Texuit, absimili reliquis ornatus amictu,</l>
               <l n="7.674">Consedit: chlamidis niveus, purissima qualis</l>
               <l n="7.675">Argenti est facies, fuerat color: aequore lotae</l>
               <l n="7.676">Materiam Lunae radii partimque quieta</l>
               <l n="7.677">Vibrati de nocte dabant; et licia doctae,</l>
               <l n="7.678">Pulchro operi formare labor studiumque magistrae</l>
               <l n="7.679">Naturae. Subtegmen erat de vertice solis,</l>
               <l n="7.680">Maturo quo vere solet se cingere, grato</l>
               <l n="7.681">Mane micans radiorum auro; argentoque Dianae</l>
               <l n="7.682">Immixtum, specie mira complebat Olympum.</l>
               <l n="7.683">Insertae chlamidi gemmae fulgore pyropos</l>
               <l n="7.684">Vincebant, vel stellae illae fortasse fuere</l>
               <l n="7.685">(Nam bene nec meminit, neque scivit dicere velox</l>
               <l n="7.686">Fama polo veniens). Umbras addebat Eoae</l>
               <l n="7.687">Lux dubia Aurorae, primo cum lutea vultu</l>
               <l n="7.688">Memnonias aperit thalamis egressa fenestras.</l>
               <l n="7.689">Hoc potuit Natura, sed ut venientia formis</l>
               <l n="7.690">Signaret fata et docta describeret arte</l>
               <l n="7.691">Venturam mundi faciem, sese impare natam</l>
               <l n="7.692">Ingenio dixisse ferunt. Sed Gratia tantum </l>
               <l n="7.693">Fingendum suscepit opus, quae sola futuros</l>
               <l n="7.694">Calebat rerum eventus quaeque una referre</l>
               <l n="7.695">Divinam in cycladem rerum simulacra novarum<note place="foot" n="*">695
                novarum : novorum</note>
               </l>
               <l n="7.696">Sciret, venturique urnam comprenderet aevi.</l>
            </div>
            <div type="poesis-caput">
               <head>24.</head>
               <l n="7.697"> Haec subito Idalii sumptis fulgoribus astri</l>
               <l n="7.698">Describit radiis Agnum septena gerentem</l>
               <l n="7.699">Cornua et hunc ferri qua nescio cuspide caesum</l>
               <l n="7.700">Insontem mitemque Agnum iugulique madentem</l>
               <l n="7.701">Sanguine, qua mediae se porrigit area telae</l>
               <l n="7.702">Exprimit et caesae pecudi dat lumina septem.</l>
               <l n="7.703">Huic etiam septem ceris signisque volumen</l>
               <l n="7.704">Grande tenere dedit; potuit sed littera clausi</l>
               <l n="7.705">Nulla patere libri. Tum se curvantia circum</l>
               <l n="7.706">Quatuor et bis dena senum capita alba, coronis</l>
               <l n="7.707">Cincta prius, modo humi stratos regalibus Agnum</l>
               <l n="7.708">Culminibus stipare humiles, eidemque superbo</l>
               <l n="7.709">Calcandos praebere apices, insuetaque flecti</l>
               <l n="7.710">Figere genua solo, cultum praebentia finxit. </l>
               <l n="7.711">Agni etiam miras, stantes ante ora, quaternas</l>
               <l n="7.712">Viventum expressit facies: fuit una leonis</l>
               <l n="7.713">Forma fuitque hominis frons altera parque iuvenco</l>
               <l n="7.714">Tertia, postremo aequatis per inania pennis,</l>
               <l n="7.715">Atque volaturae similis fulgebat adunco</l>
               <l n="7.716">Regina alituum rostro; quibus omnibus ante,</l>
               <l n="7.717">Pectus ocellorum plenum fuit orbibus et, qua</l>
               <l n="7.718">A tergo poterant cerni, par copia lucis,</l>
               <l n="7.719">Par oculorum ordo atque frequens pupilla micabat.</l>
               <l n="7.720">Numinis ista fuit Charitum quam pinxerat una</l>
               <l n="7.721">Cycladis effigies oculis mortalibus impar</l>
               <l n="7.722">Spectari: nisi quod Sporadum pulcherrima Patmos</l>
               <l n="7.723">Hausta animo fertur divinae symbola telae</l>
               <l n="7.724">Significasse, sacro Neptuni filia spirans</l>
               <l n="7.725">Exule, nullo unquam felicior hospite Patmos.</l>
            </div>
            <div type="poesis-caput">
               <head>25.</head>
               <l n="7.726"> Hac igitur rerum specie vultuque serenus</l>
               <l n="7.727">Omnipotens genitor nova producturus amoris</l>
               <l n="7.728">Saecula, caelestem genium e primoribus unum</l>
               <l n="7.729">Proximiusque sibi adstantem et maioribus aptum</l>
               <l n="7.730">Officiis Gabriela vocat. Mox iussa secutus</l>
               <l n="7.731">Aliger accedit (suetus descendere caelo</l>
               <l n="7.732">Divina in terris patrare potentia magni</l>
               <l n="7.733">Disponit cum molem operis) soliumque verendae</l>
               <l n="7.734">Maiestatis adit, iussis par omnibus Ales.</l>
               <l n="7.735">Hunc Pater aethereus placido sic excipit ore:</l>
               <l n="7.736">“Ad nova fata imum terrae mittendus in orbem</l>
               <l n="7.737">Fide minister ades: iacet inter roscida tellus</l>
               <l n="7.738">Culmina, ubi clivis surgit vernantibus Hermon,</l>
               <l n="7.739">Isacidum regio. Adverso se vertice tollunt</l>
               <l n="7.740">Celsa Zabulonis iuga, Phoenicumque superba</l>
               <l n="7.741">Litora, Sidoniusque alia pro margine pontus</l>
               <l n="7.742">Aestuat, Hebraeas aequor quod terminat oras.</l>
               <l n="7.743">Limitibus conclusa istis urbs eminet alto</l>
               <l n="7.744">Una iugo, florum fecit cui copia nomen,</l>
               <l n="7.745">Nazareth. Hic domus est servantis avita puellae</l>
               <l n="7.746">Limina, connubio iunctae; castumque marito</l>
               <l n="7.747">Iosippo nomen, cui regia stirpis origo,</l>
               <l n="7.748">Uno eodemque illi virgo de stemmate nupta.</l>
               <l n="7.749">Nomen huic Mariae, lecta haec ex omnibus una</l>
               <l n="7.750">Aeterni Unigenae Mater, cui prima vetusti</l>
               <l n="7.751">Probra piaturo sceleris. Sumendus ab illa </l>
               <l n="7.752">Est sanguis parque aerumnis de sanguine corpus.</l>
               <l n="7.753">I celer et tenues perfer mea dicta per auras</l>
               <l n="7.754">Atque piae pectusque humili te siste puellae.</l>
               <l n="7.755">Laetus avere iube Nympham, quam munere nostro</l>
               <l n="7.756">Dic verbi electam fieri sine semine Matrem.</l>
               <l n="7.757">Flaminis aeterni dic adveniente quod umbra,</l>
               <l n="7.758">Grata mihi Virgo sit susceptura coaevam</l>
               <l n="7.759">Progeniem, Iudae accedet cui regia fatis</l>
               <l n="7.760">Purpura, quodque premet solio nec excidet unquam,</l>
               <l n="7.761">Perpetuaeque geret decus immortale coronae.”</l>
            </div>
            <div type="poesis-caput">
               <head>26.</head>
               <l n="7.762"> Ille celer casti vultus assumit ephebi</l>
               <l n="7.763">Aptatis, librent quae membra gravantia, pennis.</l>
               <l n="7.764">Officio dignam chlamidem, quae luce micantis</l>
               <l n="7.765">Aut auri, aut solis poterat perfusa videri,</l>
               <l n="7.766">Induitur, laxata sinus, pendentibus oris.</l>
               <l n="7.767">Apta Noto perflante rapi, chlamis ibat in artum</l>
               <l n="7.768">Stamine puniceae stringentis pectora zonae.</l>
            </div>
            <div type="poesis-caput">
               <head>27.</head>
               <l n="7.769"> Nox habuit Iudam mediisque iacebat Idume</l>
               <l n="7.770">Altius antipodas Phoebo feriente, tenebris</l>
               <l n="7.771">Cum volat aetherei patris legatus ab aula</l>
               <l n="7.772">Ales; et immensos tractus radiantis Olympi</l>
               <l n="7.773">Metiri incipiens, primum occurrentia caelo</l>
               <l n="7.774">Empyreo propiora locorum immania lucis</l>
               <l n="7.775">Intravit spatia, extremum gaudentibus astris</l>
               <l n="7.776">Astrorumque ipsis cupidis motoribus, axem,</l>
               <l n="7.777">Numinis ingenti non lente ardere ministro,</l>
               <l n="7.778">Magna adeo in terras insuetaque dona ferenti.</l>
            </div>
            <div type="poesis-caput">
               <head>28.</head>
               <l n="7.779"> Mortales, oculi vires fugit illa stupendis</l>
               <l n="7.780">Semita plena globis mole excedentibus ipsum,</l>
               <l n="7.781">Uraniae si certa fides, et lumine solem.</l>
               <l n="7.782">Et tamen illius quamvis immania lucis</l>
               <l n="7.783">Corpora, mortalis pupillae cernere nulla</l>
               <l n="7.784">Arte potest acies; cuius suprema videndi</l>
               <l n="7.785">Longe infra positos, fixos quos dicimus ignes,</l>
               <l n="7.786">Nocturno<note place="foot" n="*">786 Nocturno : Noctutno</note>
            attingit radiorum lumine, virtus. </l>
               <l n="7.787">Quantum autem a fixis tellus sit dissita stellis,</l>
               <l n="7.788">Ne ratio fallat numeri, sollertia mentis</l>
               <l n="7.789">Humanae minor est; quae dein protenditur ultra,</l>
               <l n="7.790">Empyreo tenus aethra micans maioribus astris,</l>
               <l n="7.791">Seipsam nosse vetat, nullo unquam prodita signo.</l>
               <l n="7.792">Hoc scio: perpetuum lux aspicienda beatis</l>
               <l n="7.793">Caelitibus, divinae Urbis quae fulgurat illic </l>
               <l n="7.794">Per iucunda suburbia, non cum simplice molis</l>
               <l n="7.795">Atque loci excessu maior spectabitur, omni</l>
               <l n="7.796">Quae posita est infra, vitae mortalis ad usum.</l>
               <l n="7.797">Et tamen has caeli immodicas, non temporis uno</l>
               <l n="7.798">Plus puncto sphaeras emensus Numinis Ales,</l>
               <l n="7.799">Cum paribus noctem tenebris iudaea secabat, </l>
               <l n="7.800">Virgineae subiit Gabriel conclave maritae.</l>
            </div>
            <div type="poesis-caput">
               <head>29.</head>
               <l n="7.801"> Illa ut erat sacrae degens penetralibus aedis</l>
               <l n="7.802">Sueta prius laxare brevi retinacula somno</l>
               <l n="7.803">Et medio umbrarum cursu, pro more coërcens,</l>
               <l n="7.804">Virgineâ corpus non segne reposcere spondâ, </l>
               <l n="7.805">Ut precibus votisque aptet vatumque legendis</l>
               <l n="7.806">Isacidum effatis. Adstricta tenebat eandem</l>
               <l n="7.807">Connubio legem: vates tunc gratior illi</l>
               <l n="7.808">Lectus Amosides, referens: “Thalamo abdita Virgo</l>
               <l n="7.809">Concipiet parietque virum.” Cui ista legenti</l>
               <l n="7.810">Multa subire animum, votis cumulanda solebant.</l>
               <l n="7.811">Talia dicebat, non quod se matris honori</l>
               <l n="7.812">Electam, veluti dubia aut incerta fuisset,</l>
               <l n="7.813">Sed tantae studiosa decus librare parentis,</l>
               <l n="7.814">Cui Virgo demissa animi componere prudens</l>
               <l n="7.815">Terrigenum sortem, trabeas regumque secures,</l>
               <l n="7.816">Pulvere componi stellas caelumque sciebat; </l>
               <l n="7.817">Despectu proprii cineris flagrare Tonantis</l>
               <l n="7.818">Igne, puellam humilem sic exultantis, amabat.</l>
               <l n="7.819">Inde fuit; cum se famulas demitteret infra,</l>
               <l n="7.820">Reginae ad culmen sese festina ferebat.</l>
            </div>
            <div type="poesis-caput">
               <head>30.</head>
               <l n="7.821"> Per varios postquam se virginis extulit ardor</l>
               <l n="7.822">Crevitque affectus, quorum mihi nomina non sunt,</l>
               <l n="7.823">Improvisus adest, forma turbante puellam</l>
               <l n="7.824">Aliger, et roseo vultu chlamidisque decoro</l>
               <l n="7.825">Tegmine perculsae referens nova nuntia nymphae</l>
               <l n="7.826">Inquit: “Ave Maria, Charitum te copia plenam</l>
               <l n="7.827">Efficit et tecum omnipotens amat esse Tonantis</l>
               <l n="7.828">Maiestas sexumque tuum felicior omnem</l>
               <l n="7.829">Una praeis mulier.” Virgo his adversa salutem </l>
               <l n="7.830">Ore datam sub corde agitat nilque ipsa reponit.</l>
               <l n="7.831">Illa novum, prius idque suis numquam auribus haustum</l>
               <l n="7.832">Librat Ave mirumque iubar mediaque coruscum</l>
               <l n="7.833">Nocte diem pulsasque procul tota aede tenebras.</l>
               <l n="7.834">Hanc superae lucis fuso splendore paventem</l>
               <l n="7.835">Haerentemque animo ac versantem in pectore multa</l>
               <l n="7.836">Talibus aethereus confirmat vocibus Ales: </l>
               <l n="7.837">“Ne timeas, neu corda pavor turbata fatiget:</l>
               <l n="7.838">Pone metum Virgo, laetus tibi nuntius adsum.</l>
               <l n="7.839">Hinc iterum dico: felix et plena beatae</l>
               <l n="7.840">Lucis ave Virgo! Sola es cui tanta favoris</l>
               <l n="7.841">Copia divini, tantus cui decidit uni</l>
               <l n="7.842">Caelestis cumulus gazae, quam dotibus auctam</l>
               <l n="7.843">Innumeris, Pater aethereus sibi prolis ab aevo</l>
               <l n="7.844">Aeterno genitae, corpus mortale daturam</l>
               <l n="7.845">Eligit in matrem: unde tibi, Patrique supremo</l>
               <l n="7.846">Una utriusque venit soboles communis Iesus.</l>
               <l n="7.847">Et quoniam ille tuo manans a sanguine, vera</l>
               <l n="7.848">Progenies Davidis erit; succedet avitis</l>
               <l n="7.849">Fascibus, aeternus Iudaeae regibus haeres.</l>
               <l n="7.850">Hunc dabit Hebraei Numen sublime sedere</l>
               <l n="7.851">Maiestate throni patrisque aeterna Tonantis</l>
               <l n="7.852">Dicetur soboles, aliis cui regibus impar</l>
               <l n="7.853">Prosperitas. Non ille suo peritura tenebit</l>
               <l n="7.854">Imperio regna, invictis sed fascibus aevum</l>
               <l n="7.855">Immortale fluet, damni cui impote frontem</l>
               <l n="7.856">Augustam cinget regalis fascia bysso.” </l>
            </div>
            <div type="poesis-caput">
               <head>31.</head>
               <l n="7.857"> Virgo ubi divinae prolis praeconia viso</l>
               <l n="7.858">Aligero restante tulit, “Promittitur,” inquit, </l>
               <l n="7.859">“Quis mihi natorum commendatissimus infans,</l>
               <l n="7.860">Si mea perpetui numquam solvenda pudoris</l>
               <l n="7.861">Vota obstant? Sum iuncta viro, sed nupta iugalis</l>
               <l n="7.862">Nescia sum thalami.” Gabriel huic ore reponit:</l>
               <l n="7.863">“Virginitas illaesa tua est, illaesa manebit,</l>
               <l n="7.864">Virgo uni fecunda Deo: purissimus umbram</l>
               <l n="7.865">Te super efficiet caelique ut opaca beatus</l>
               <l n="7.866">Spiritus adveniet nubes, tibi pronubus ardor.</l>
               <l n="7.867">Nullaque Virginei passuram incommoda ventris</l>
               <l n="7.868">Illapsu tacito implebit gravidamque suprema</l>
               <l n="7.869">Prole dabit Matrem, veluti si mane quietus</l>
               <l n="7.870">Gramine nil laeso tellurem irroret Olympus. </l>
               <l n="7.871">Virginei vero voluit quia germinis author</l>
               <l n="7.872">Spiritus esse Deus; quaecumque micabit ab illa</l>
               <l n="7.873">Luce, uteri lux nata tui, caeleste, beatum, </l>
               <l n="7.874">Sanctum pignus erit, verum ex Numine Numen.</l>
               <l n="7.875">Sitque Deo tantorum operum quod summa potestas</l>
               <l n="7.876">Aspice, cognataeque uterum perpende maritae:</l>
               <l n="7.877">Cum sterili frontem senium sulcasset Elisae,</l>
               <l n="7.878">Longaevos laxare sinus potuisse Tonantem!</l>
               <l n="7.879">Iam sexta indicio luna est, qua ventre receptum</l>
               <l n="7.880">Portat onus miransque gravem se prole parentem</l>
               <l n="7.881">Aspirante Deo, natum paritura recenset</l>
               <l n="7.882">Sex lunas Hebronis anus. Divina voluntas</l>
               <l n="7.883">Id totum quod velle potest, divina potestas</l>
               <l n="7.884">Efficit et cunctorum operum non redditur impos.”</l>
            </div>
            <div type="poesis-caput">
               <head>32.</head>
               <l n="7.885"> His iterum dictis humilis sic Virgo locuta est:</l>
               <l n="7.886">“Dive Ales, summi mihi de virtute Tonantis</l>
               <l n="7.887">Indubitare nefas: me quamvis muneris huius</l>
               <l n="7.888">Arguat immeritam quod sum, caelestibus ecce</l>
               <l n="7.889">Effatis parebo tamen. Parva obsequar alto</l>
               <l n="7.890">Imperiis dignata suis ancilla Tonanti.”</l>
               <l n="7.891">Hic subito aeternus praecordia Virginis ardor</l>
               <l n="7.892">Ingressus complere uterum, purissima proli </l>
               <l n="7.893">Membra parat, quae sanguis ipso ex flore puellae,</l>
               <l n="7.894">Subsidium vetita praestare libidine, Nato</l>
               <l n="7.895">Utile divino transfert in viscera semen.</l>
               <l n="7.896">Nec semen tamen illud erat: pro semine purus</l>
               <l n="7.897">Ros venit cordisque rubens ac floridus imber.</l>
               <l n="7.898">Una eademque mora perfecto corpore Verbum</l>
               <l n="7.899">Fit caro, si dicenda mora est non sectile punctum. </l>
               <l n="7.900">Uno oculi nictu sanguis transfusus in alvum </l>
               <l n="7.901">Virgineus, vegetos animae formatus in artus, </l>
               <l n="7.902">Atque una aeternam sortitus hypostasin in arta,</l>
               <l n="7.903">Solvenda numquam Numen compage recepit.</l>
            </div>
            <div type="poesis-caput">
               <head>33.</head>
               <l n="7.904"> Haec fuit illa dies veterem quae vidit Adamum</l>
               <l n="7.905">Surgere de lento ducentem viscera caeno,</l>
               <l n="7.906">Divinaque animam sorbentem authoris ab aura</l>
               <l n="7.907">Et dantem primae lateris fecunda maritae</l>
               <l n="7.908">Ossa, soporati munus natale parentis.</l>
               <l n="7.909">Haec eadem lux est, hominem superinduit alter, </l>
               <l n="7.910">Qua melior veterisque novus reparator Adamus,</l>
               <l n="7.911">Virgineae telluris honos, quem viscera matris</l>
               <l n="7.912">Intactae, superi flatu fudere favoni.</l>
               <l n="7.913">Mirandum duplex hominis molimen! Utrumque</l>
               <l n="7.914">Divini flatus virtus animavit Adamum.</l>
            </div>
            <div type="poesis-caput">
               <head>34.</head>
               <l n="7.915"> Virgo autem ingenti cordis perfusa sereno</l>
               <l n="7.916">Laetitiae superante modum, videt aurea caeli</l>
               <l n="7.917">Atria divinumque Patrem geminasque paterno</l>
               <l n="7.918">Personas splendore pares; quarum una parentis</l>
               <l n="7.919">Lapsa sinu ventre augusto suscepta maritae </l>
               <l n="7.920">Virginis, immodicos hominum subitura labores,</l>
               <l n="7.921">Aeternam tenui subiecit hypostasin aurae. </l>
               <l n="7.922">Fatorum immensam seriem natique dolores</l>
               <l n="7.923">Poenalemque trabem agnovit: post visa reorum</l>
               <l n="7.924">Lucra et Avernales praedas, data basia patris</l>
               <l n="7.925">Excipit et clauso Virgo est sibi reddita caelo. </l>
               <l n="7.926">Illa sibi ostensâ, non per simulacra, sed ipsa</l>
               <l n="7.927">Numinis effigie propria raptuque beato</l>
               <l n="7.928">Mersa voluptatis pelago, quam nullus adaequat</l>
               <l n="7.929">Ingenii mentisque labor, felicibus hausit</l>
               <l n="7.930">Divinum labris nectar. Non segne fluentis</l>
               <l n="7.931">Ambrosiae iucunda vado, torrentis et instar</l>
               <l n="7.932">Virgineum penetrante animum, superare vetantis</l>
               <l n="7.933">Lassa viatorum tumidas vestigia ripas,</l>
               <l n="7.934">Cui fugiens siccas imber cito reddit arenas.</l>
               <l n="7.935">Par divinus erat Mariae caliginis expers</l>
               <l n="7.936">Intuitus summique boni concessa voluptas</l>
               <l n="7.937">Ad modicam fluxura moram, prohibente perennes</l>
               <l n="7.938">Nectaris aeterni carnis compage recursus.</l>
               <l n="7.939">Et licet illius potuisset copia lucis</l>
               <l n="7.940">Amissa ingenti Mariam torquere dolore,</l>
               <l n="7.941">Cum tamen aspecti bene docta volumine veri</l>
               <l n="7.942">Sic statuisse Deum nosset; cedente beato</l>
               <l n="7.943">Lumine, non animi, non pectoris impos utrique</l>
               <l n="7.944">Par sorti, ipsius placitis accedit Olympi.</l>
               <l n="7.945">Quantumvis autem postquam sibi reddita, magno</l>
               <l n="7.946">Conatu luctata animi formare prioris</l>
               <l n="7.947">Fortunae exemplar, speciem sed imagine quavis</l>
               <l n="7.948">Divinam fabricare impar, languentis amoris</l>
               <l n="7.949">Impete, continuis feriebat sidera votis.</l>
            </div>
            <div type="poesis-caput">
               <head>35.</head>
               <l n="7.950"> Interea motis Gabriel penetraverat alis</l>
               <l n="7.951">Iudaeae saltus ipsamque Hebronis ad urbem</l>
               <l n="7.952">Progressus gravidae tectum subit Ales Elisae</l>
               <l n="7.953">Cognataeque nurus uteri caeleste revelat</l>
               <l n="7.954">Depositum. Iamque illa aderat quae luminis anceps</l>
               <l n="7.955">Praevolat hora diem, quando Levitica coniux</l>
               <l n="7.956">Ad solitas effusa preces, offerre senilis</l>
               <l n="7.957">Sueta Deo fortunam uteri, praecurreret ista</l>
               <l n="7.958">Phoebeas pietate faces. Tum caelicus hospes</l>
               <l n="7.959">Aethereae nimius lucis, suaque ora paventi</l>
               <l n="7.960">Adfuit et summae memorans portenta parentis,</l>
               <l n="7.961">Virgineam prolem soboli componit anili.</l>
               <l n="7.962">Nam gravidam senas numerantem in pondere lunas </l>
               <l n="7.963">Sic affatur anum: “Elisabeth sortita senile</l>
               <l n="7.964">Ventris onus, nostris licet adversante marito</l>
               <l n="7.965">Pollicitis praebere fidem, quod vestra iugalis</l>
               <l n="7.966">Ad thalami fructum langueret inutilis aetas,</l>
               <l n="7.967">Ignaro quantum naturae in damna potestas,</l>
               <l n="7.968">Et virtus divina valet. Maiore puellam</l>
               <l n="7.969">Prodigio, expertem thalami, non impote prolis</l>
               <l n="7.970">Ventre, tribus cognata dedit. De sanguine Iudae</l>
               <l n="7.971">Nata nurus, Iudae promisso Principe ventrem</l>
               <l n="7.972">Iam plena incedit, socio quam foedera iungunt</l>
               <l n="7.973">Iosippo, sobrina tibi est: hanc seminis expers</l>
               <l n="7.974">Implevit puro soboles divina marito.</l>
               <l n="7.975">Iamque petituram vestra haec montana puellam</l>
               <l n="7.976">Aspicies fetamque Deo, nil iussa morantem</l>
               <l n="7.977">Numinis, hos ipsos cernes intrare penates;</l>
               <l n="7.978">Accessusque sui munus caeleste probabis</l>
               <l n="7.979">Tuque puerque tuus: nec te reditura relinquet,</l>
               <l n="7.980">Ni prius et pueri vocem mutique loquelam</l>
               <l n="7.981">Audiat, improvisa sonantem oracula patris.”</l>
               <l n="7.982">His dictis liquidum migravit in aethera praeceps</l>
               <l n="7.983">Aliger atque sui pavidâ discessit Elisâ.</l>
            </div>
            <div type="poesis-caput">
               <head>36.</head>
               <l n="7.984"> Divini fuerat Mariae cum copia vultus, </l>
               <l n="7.985">Torrentis rapidae concessa simillima lymphae,</l>
               <l n="7.986">Cui tumet, atque eadem siccus patet alveus horâ;</l>
               <l n="7.987">Legit ibi ostensi Virgo sibi codice fati,</l>
               <l n="7.988">Velle Deum, peregre se protinus ire per alta</l>
               <l n="7.989">Hebronis iuga, cognati succedere tecti </l>
               <l n="7.990">Hospitio demum pariturae tempus Elisae,</l>
               <l n="7.991">Et praecursoris lucem expectare prophetae.</l>
               <l n="7.992">Imperium grave: quis cupidae patris aede morari</l>
               <l n="7.993">Montanum potuisset iter suadere puellae?</l>
               <l n="7.994">Quis lunis haerere tribus, quis adesse parenti</l>
               <l n="7.995">Occiduae, Hebraeis parientem Phosphoron umbris?</l>
               <l n="7.996">Quis male moratae plebis quaesita cavere</l>
               <l n="7.997">Sollicitam, quae causa novae teneraeque maritae</l>
               <l n="7.998">Subsit opis vacuo procul â consorte vagari</l>
               <l n="7.999">Tergeminasque domo externa consumere lunas,</l>
               <l n="7.1000">Quoque prius caruit, tumido cum ventre reverti?</l>
               <l n="7.1001">Quid demum movisset, onus caeleste ferentem</l>
               <l n="7.1002">Ire procul patrio per non sibi cognita tecto</l>
               <l n="7.1003">Compita, ni caeli iussis parere fidelis</l>
               <l n="7.1004">Et cum dura iubet neptis didicisset Abrami</l>
               <l n="7.1005">Humanosque supra cum vult Deus ire timores.</l>
            </div>
            <div type="poesis-caput">
               <head>37.</head>
               <l n="7.1006"> Quarta super decimam celebranda instabat avita</l>
               <l n="7.1007">Religione dies, plenum cum crevit in orbem</l>
               <l n="7.1008">Aequidio vicina soror Phoebeia verno;</l>
               <l n="7.1009">Qua nec Erythraei, libertatisque tribules</l>
               <l n="7.1010">Immemores, caeso cenis paschalibus agno</l>
               <l n="7.1011">Annua adorato renovabant gaudia templo.</l>
               <l n="7.1012">Tunc prope montanum meditari regia Virgo</l>
               <l n="7.1013">Cepit iter panditque pio sua vota iugali.</l>
               <l n="7.1014">Mox animum flectente Deo gratissima nuptae</l>
               <l n="7.1015">Vir responsa dedit fecitque hoc paschatis ardor,</l>
               <l n="7.1016">Quod potuit socio Solyma tenus ire marito.</l>
            </div>
            <div type="poesis-caput">
               <head>38.</head>
               <l n="7.1017"> Procedit comitante viro et festinat eundo</l>
               <l n="7.1018">Nullibi passa moram, nisi ubi Solymaea diebus</l>
               <l n="7.1019">Urbs tribus a patria distans occurrit, amicum</l>
               <l n="7.1020">Forsitan et lassae et templo pia vota daturae</l>
               <l n="7.1021">Virginis hospitium, temploque inferre volentis</l>
               <l n="7.1022">Delubri Dominum. Inde hunc, quia ventre gerebat</l>
               <l n="7.1023">Ipsa magis templum; Matrisque habitata Tonanti</l>
               <l n="7.1024">Integritas, qua coniugii labor omnis et aestus</l>
               <l n="7.1025">Abfuit, antiquos superabat honore penates.</l>
            </div>
            <div type="poesis-caput">
               <head>39.</head>
               <l n="7.1026"> Ritibus expletis Solymis et in urbe relicto</l>
               <l n="7.1027">Inde reversuro mox ad sua limina sponso,</l>
               <l n="7.1028">Augustae Virgo portas egressa Sionis</l>
               <l n="7.1029">It vidua comitata nuru, quae nupta Rubeni</l>
               <l n="7.1030">Stirpe Zabulonis genito, post rupta iugalis</l>
               <l n="7.1031">Vincla thori per fata, supplere Rebecca</l>
               <l n="7.1032">Praeteritos voluit cultu pietatis amores.</l>
               <l n="7.1033">Hanc animi prudens, peregre Iosippus iturae</l>
               <l n="7.1034">Addidit uxori sociam, perfuncta decenti</l>
               <l n="7.1035">Obsequio donec rediens Hebrone veniret. </l>
            </div>
            <div type="poesis-caput">
               <head>40.</head>
               <l n="7.1036"> Est in conspectu Solymae pulcherrima tellus,</l>
               <l n="7.1037">Alta iugis, montana vocant: Chananea gigantum,</l>
               <l n="7.1038">Subdita Levitis regio, qua nobilis olim</l>
               <l n="7.1039">Surgebat, forti tandem expugnata Calebo </l>
               <l n="7.1040">Regia, Idumaeis cunctis prior urbibus Hebron;</l>
               <l n="7.1041">Nec Memphi cessura quidem, licet ista Canopi</l>
               <l n="7.1042">Prima latratorem pinnis servarit Anubim,</l>
               <l n="7.1043">Urbs montana feris regnata gigantibus Hebron,</l>
               <l n="7.1044">Thariadaeque habitata seni: decorata sepulchris,</l>
               <l n="7.1045">Quorum prima colit soboles Hebraea parentum</l>
               <l n="7.1046">Nomina, Mambraeae spectatrix proxima plantae. </l>
               <l n="7.1047">Clara sacerdotum sedes, ubi iunctus Elisae </l>
               <l n="7.1048">Mysta gradusque sui senior praeclarus honore</l>
               <l n="7.1049">Zacharias, mutae tolerans dispendia linguae,</l>
               <l n="7.1050">Aethereae fidei reus, expectabat anilem</l>
               <l n="7.1051">Ipse senex genitor sterili de coniuge prolem. </l>
               <l n="7.1052">Quos oriens Solymae Titan aspexit, eosdem</l>
               <l n="7.1053">Sol moriens Hebrone videt: tanta inter utramque</l>
               <l n="7.1054">Fit mora, quae totas Phoebi neque computat horas. </l>
               <l n="7.1055">Emenso iam sole diem cognata subivit</l>
               <l n="7.1056">Limina Virgo, novo Solymis quae sole recessit.</l>
            </div>
            <div type="poesis-caput">
               <head>41.</head>
               <l n="7.1057"> Illa ingressa domum praegnanti occurrit Elisae,</l>
               <l n="7.1058">Virginis adventum cui ante domesticus auras</l>
               <l n="7.1059">Implevit rumor. Maria illam voce salutat</l>
               <l n="7.1060">Sic prior: “Elisabeth salve, cognata senili</l>
               <l n="7.1061">Fortunata utero, quam fecundare beata</l>
               <l n="7.1062">Prole pium voluit Numen! Tua gaudia praesens</l>
               <l n="7.1063">Spectatura adsum: obsequiis animosa probari</l>
               <l n="7.1064">Advenio et sobolis faveo venientis honori.”</l>
            </div>
            <div type="poesis-caput">
               <head>42.</head>
               <l n="7.1065"> His dictis animi plenus, velut auribus hausto</l>
               <l n="7.1066">Virgineo rumore, puer materna fatigat</l>
               <l n="7.1067">Viscera et exiliens, soboles semestris, Elisam</l>
               <l n="7.1068">Erudiit matrem, praesens quod sanctior Arca</l>
               <l n="7.1069">Adforet, Hebraeus quam Rex olim ipseque Regum</l>
               <l n="7.1070">Ex pastore Parens, silvestris imagine ligni</l>
               <l n="7.1071">Expressam venerans saltu, sua sera praeivit</l>
               <l n="7.1072">Gaudia, quae vivae praesentis Numinis Arcae</l>
               <l n="7.1073">Exhibet et clauso blanditur saltibus Agno.</l>
            </div>
            <div type="poesis-caput">
               <head>43.</head>
               <l n="7.1074"> Hoc motu attonitam divus subit ardor Elisam</l>
               <l n="7.1075">Implevitque animum, quo mox agnovit eandem</l>
               <l n="7.1076">Esse nurum, quam visuram sua tecta minister</l>
               <l n="7.1077">Numinis asseruit Gabriel. Hinc talibus illa</l>
               <l n="7.1078">Certa notis sacrique magis secura recenti</l>
               <l n="7.1079">Flaminis afflatu, promisso hanc Principe plenam</l>
               <l n="7.1080">Miratur Matrem cognataque viscera purae</l>
               <l n="7.1081">Optatum domitorem Erebi gestare puellae. </l>
               <l n="7.1082">Moxque peregrinae caeli sic illa profatur</l>
               <l n="7.1083">Reginae: “Unde mihi, matrum dignissima Virgo,</l>
               <l n="7.1084">Accessitque meo talis cui gratia facto,</l>
               <l n="7.1085">Ut genetrix electa Dei mea limina tangat </l>
               <l n="7.1086">Atque hera subiectae subeat domicilia servae?</l>
               <l n="7.1087">Ecce tuus nostras sermo vix attigit aures, </l>
               <l n="7.1088">Meque salutantem audivi, conclusa senili</l>
               <l n="7.1089">Cum soboles utero motu se prodere coepit</l>
               <l n="7.1090">Ad voces animosa tuas plausumque referre.</l>
               <l n="7.1091">O felix concessa fides! Promissa Tonantis</l>
               <l n="7.1092">Grandia securo eventu tua ferre meretur</l>
               <l n="7.1093">Credulitas. Quin certa suae ne vocis haberes</l>
               <l n="7.1094">Quo titubes, utero pignus caeleste recondis.” </l>
            </div>
            <div type="poesis-caput">
               <head>44.</head>
               <l n="7.1095"> Tunc fecunda Dei Virgo, maiore beati</l>
               <l n="7.1096">Flaminis afflatu pollens, mirabile spectans</l>
               <l n="7.1097">Quo caelum superosque alte transcendit honoris</l>
               <l n="7.1098">Divinae Matris culmen; seque impare nactam</l>
               <l n="7.1099">Servitio, tanti recolens fastigia ventris,</l>
               <l n="7.1100">Hoc sublime suo fudit de pectore carmen:</l>
               <l n="7.1101">“Extollit mens laeta Deum festivaque laxat</l>
               <l n="7.1102">Viscera et in Dominum fertur servare potentem. </l>
               <l n="7.1103">Respiciens ancillam humilem dedit ille beatam</l>
               <l n="7.1104">Dicendam cunctis populis saeclisque puellam.</l>
               <l n="7.1105">Ille animi largus donorum ingentia fudit</l>
               <l n="7.1106">Nomina quae potuit rerum suprema potestas.</l>
               <l n="7.1107">Sitque suum toto sanctum, sit amabile mundo</l>
               <l n="7.1108">Nomen; ab hoc siquidem populum se mitis in omnem</l>
               <l n="7.1109">Effundit pietas, legis praecepta timentem. </l>
               <l n="7.1110">Ostendit quod robur habet sua dextera, postquam</l>
               <l n="7.1111">Aut affixit humi, tenues vel sparsit in auras</l>
               <l n="7.1112">Vota superborum. Ruit hoc ultore potestas</l>
               <l n="7.1113">Grande tumens solioque humiles extollere mentes</l>
               <l n="7.1114">Certa illi est virtus. Ipso ieiuna repletur</l>
               <l n="7.1115">Largitore fames vacuoque relinquitur ore</l>
               <l n="7.1116">Dives opum, caeli cui sunt fastidia nectar.</l>
               <l n="7.1117">Ille pius vernamque suum servumque recepit</l>
               <l n="7.1118">Israëla Deus, propriae pietatis omissae</l>
               <l n="7.1119">Immemor, Abramo velut est patribusque locutus</l>
               <l n="7.1120">Et sua per seros transmisit verba nepotes.”</l>
               <l n="7.1121">Dixerat haec animoque humilis versabat inanem</l>
               <l n="7.1122">Heredem Adami cinerem summumque Tonantis</l>
               <l n="7.1123">Mirabatur opus, proprio quo pulvere vilem</l>
               <l n="7.1124">Naturam Verbo, foret ut divina, ligavit. </l>
               <l n="7.1125">Elisabeth vero defixa in Virgine vultus</l>
               <l n="7.1126">Et Matre et fetu stupefacta immobilis haesit:</l>
               <l n="7.1127">Atriaque postesque sacerdotisque penates</l>
               <l n="7.1128">Praesentem sensere Deum: par omnibus horror, </l>
               <l n="7.1129">Et pietas tantaeque inerat reverentia matris.</l>
            </div>
            <div type="poesis-caput">
               <head>45.</head>
               <l n="7.1130"> Arbor erat (palmamque illam celsaque vigentem</l>
               <l n="7.1131">Fronde fuisse ferunt) annoso vivida trunco,</l>
               <l n="7.1132">Flore tenus, nulli quoniam vicina marito. </l>
               <l n="7.1133">Esse ferunt vacuas vesco nam germine palmas,</l>
               <l n="7.1134">Has nisi vicinus palmae quoque nomine stipes</l>
               <l n="7.1135">Respiciat, faciens diversum a coniuge sexum;</l>
               <l n="7.1136">Quam fieri blandis fecundam aspectibus aiunt</l>
               <l n="7.1137">Fetiferumque occulto afflatu ducere semen,</l>
               <l n="7.1138">Mutua dum pronis mittunt sibi basia ramis. </l>
               <l n="7.1139">Proxima Zachariae stetit ista penatibus arbor,</l>
               <l n="7.1140">Sed consorte carens, cuius sublime cacumen</l>
               <l n="7.1141">Ornabant vacui fructus sine pondere flores. </l>
               <l n="7.1142">Iste tamen, sed qua nescitur origine natus</l>
               <l n="7.1143">Indigenas tenuit rumor (nec cassa fefellit</l>
               <l n="7.1144">Fama fidem) palmam sterilem tunc sera daturam</l>
               <l n="7.1145">Germina, cum propria peregre tellure profectam,</l>
               <l n="7.1146">Aethereo gravidam spectabit Numine Matrem.</l>
               <l n="7.1147">Talis fama fuit, sed nulli credita fama,</l>
               <l n="7.1148">Immensum quod claudi utero non posse putaret</l>
               <l n="7.1149">Aeternum patier Matris praecordia Numen,</l>
               <l n="7.1150">Nec petere humanas fletu lacrymisque papillas.</l>
               <l n="7.1151">Quamvis parva fides laturae germina plantae,</l>
               <l n="7.1152">Religio non parva fuit: certare puellis</l>
               <l n="7.1153">Et pueris par ardor erat, cui pulchrior horto</l>
               <l n="7.1154">Surgeret aut rosa narcissusve rubensque papaver</l>
               <l n="7.1155">Aut viola et lectos in sertum cogere flores</l>
               <l n="7.1156">Et sterili laetum munus suspendere plantae.</l>
               <l n="7.1157">Mirandum dictu! Portentique ardua, quamvis</l>
               <l n="7.1158">Non incerta fides: fecunda ubi Numine Virgo</l>
               <l n="7.1159">Festinans Hebrona subit cognataque visit</l>
               <l n="7.1160">Atria et umbrantem Levitica limina palmam</l>
               <l n="7.1161">Praeterit, occulta vi terque quaterque moveri</l>
               <l n="7.1162">Observasse ferunt et flores mittere, grato</l>
               <l n="7.1163">Hospita tecta super subiectaque limina nimbo.</l>
               <l n="7.1164">Insolitùm sparsos flores motumque stupentes</l>
               <l n="7.1165">Indigenae, erecti vultum, mirantibus altum</l>
               <l n="7.1166">Palmae apicem sortiti oculis, pro floribus ortos</l>
               <l n="7.1167">Successisse vident fetus tenerosque per orbem</l>
               <l n="7.1168">Numquam speratos escam promittere fructus.</l>
               <l n="7.1169">Cumque Deo plenam studio pandentis Elisae</l>
               <l n="7.1170">Audissent montana procul venisse puellam, </l>
               <l n="7.1171">Non fecit matrona fidem, sed publica plantae</l>
               <l n="7.1172">Vincebat populos fama: infecundaque fructu</l>
               <l n="7.1173">Facta gravis, puero stabat pro Numine palma. </l>
            </div>
            <div type="poesis-caput">
               <head>46.</head>
               <l n="7.1174"> Vocis inops vero genitor, sua gaudia verbis</l>
               <l n="7.1175">Fari impos, blando vultu cupiente latentem</l>
               <l n="7.1176">Laetitiam clarere palam, multiplice matrem</l>
               <l n="7.1177">Divinam obsequio, famulatu aptisque colebat</l>
               <l n="7.1178">Muneribus: cui vel flores aestivaque poma,</l>
               <l n="7.1179">Lecta vel aprico de colle rubentia fraga</l>
               <l n="7.1180">Mysta senex, lactisve recens de flore colostrum,</l>
               <l n="7.1181">Butyrum, mellisve favos niveasque columbas,</l>
               <l n="7.1182">Aut teneros offerre agnos festivus amabat. </l>
               <l n="7.1183">Quodque magis stupeas, cognatae Virginis ille</l>
               <l n="7.1184">Visus erat mutâ lambens vestigia lingua. </l>
            </div>
         </div>
         <div type="poesis-liber" met="hexameter" n="8">
            <head>IESSEIDOS LIBER VIII. </head>
            <div type="poesis-caput">
               <head>1.</head>
               <l n="8.1"> Delia fraterno vultum ter pinxerat auro</l>
               <l n="8.2">Terque secuta humilem bis acutae cuspide frontis</l>
               <l n="8.3">Argentoque diem, cognatis hospita tectis</l>
               <l n="8.4">Laxabat divina moram quo tempore mater. </l>
            </div>
            <div type="poesis-caput">
               <head>2.</head>
               <l n="8.5"> Frondosi colles, montana cacumina, valles</l>
               <l n="8.6">Frugiferae, liquidi fontes, Hebronia Tempe, </l>
               <l n="8.7">Dicite, quae toties pedibus dignata beatis</l>
               <l n="8.8">Caelestes spirantem auras ac Numinis ignes</l>
               <l n="8.9">Spectastis Mariam, visa quis Virgine vester</l>
               <l n="8.10">Plausus erat? Numquid laetum resonantibus auris</l>
               <l n="8.11">Emissisque piis caeli per inane susurris,</l>
               <l n="8.12">Laetitiae pleno vos an Davidica Virgo</l>
               <l n="8.13">Exultare choro et saltus glomerare notavit?</l>
               <l n="8.14">Parcite, Iudaeae montes, si vestra fuisset</l>
               <l n="8.15">Forsitan hic socors pietas, aequantibus haedos</l>
               <l n="8.16">Saltibus, aut hilarem si non saliistis in orbem,</l>
               <l n="8.17">Atque leves imitari agnos si languida vobis</l>
               <l n="8.18">Segnities fuit! Hyrcanis o rupibus Hebron</l>
               <l n="8.19">Asperior! Vestra, Armenii glaciale Niphatae</l>
               <l n="8.20">Durities superat tergum! Non Caucason ultra</l>
               <l n="8.21">Dicam brumali tantum languere veterno,</l>
               <l n="8.22">Vos veluti, si non assurrexistis eunti</l>
               <l n="8.23">Virgineae matri, Iudaeae gratia, colles.</l>
               <l n="8.24">Hunc dare supremae si neglexistis honorem</l>
               <l n="8.25">Reginae montes, Hebronia desine tellus</l>
               <l n="8.26">Mirari, divum regio, tua tristibus armis</l>
               <l n="8.27">Terreat immodicus caedis si culmina miles. </l>
               <l n="8.28">Est tua iam tellus si barbara, si crudelis,</l>
               <l n="8.29">Caeli ac terrae odium lacerat tua rura tyrannus,</l>
               <l n="8.30">Haec tua desidiae culpa est sprevisse Mariam. </l>
               <l n="8.31">Si tantam reducem sors esset habere parentem, </l>
               <l n="8.32">Per tua festinam gradientem culmina, quantum</l>
               <l n="8.33">Gauderes regalis Hebron, clamore repleres</l>
               <l n="8.34">Quam laeto deserta tuos, Iudaea, penates?</l>
               <l n="8.35">Erroresque tuos propter male cognita caeli</l>
               <l n="8.36">Munera, quantumvis sera pietate piares. </l>
               <l n="8.37">Ast aeternum exul, numquam statura priori</l>
               <l n="8.38">Iudaeae fortuna loco; iam saecula quinque</l>
               <l n="8.39">Sed bissena super numerat quod Numinis almam</l>
               <l n="8.40">Et Matrem et Prolem tellus infida reliquit.</l>
               <l n="8.41">Atque ideo infelix, nisi quod tibi sola supersit</l>
               <l n="8.42">Spes fidei extremae, cuius finale serenum, </l>
               <l n="8.43">Vespertina velut reliquo lux sole vagantes</l>
               <l n="8.44">Erroris nimios ad ovile reducet Apellas. </l>
               <l n="8.45">Praeveniant has fata moras! Neque barbarus ultra</l>
               <l n="8.46">Divini ad tumuli vigilet sacraria custos!</l>
               <l n="8.47">Patria Virgo tibi regio, tuaque hospita palmas</l>
               <l n="8.48">Tendit Hebron, praesens succurre, habitura deinceps</l>
               <l n="8.49">Maiores ultro, referes ubi Numen amores.</l>
            </div>
            <div type="poesis-caput">
               <head>3.</head>
               <l n="8.50"> Iam ter completis variantibus ora Dianis,</l>
               <l n="8.51">Tempus erat, aeterna pii post pondera ventris,</l>
               <l n="8.52">Laetitiam quando vatum postrema parenti</l>
               <l n="8.53">Nata tulit soboles. Lampas cum Carcinon altis</l>
               <l n="8.54">Attigerat Phoebea rotis, sublime datura</l>
               <l n="8.55">Solstitium, vidit tandem montanus horizon</l>
               <l n="8.56">Iudaeae ingentem puerum, mirantibus ortam</l>
               <l n="8.57">Indigenis prolem. Quando dixere “Quis iste</l>
               <l n="8.58">Tot rerum signis caelum quem praedicat infans?”,</l>
               <l n="8.59">Mutus erat genitor, natus patris ora resolvit</l>
               <l n="8.60">Ignarus fandi puer et per aperta parentis</l>
               <l n="8.61">Ora loquebatur Numen docuitque silentum</l>
               <l n="8.62">Labra locuturo fieri iucunda Tonanti.</l>
               <l n="8.63">Lingua loquax facunda sui, non gnara silendi,</l>
               <l n="8.64">Aetherei fructus vacuo sermone perorat:</l>
               <l n="8.65">Quae nisi divinas nescit vox esse diserta</l>
               <l n="8.66">Ad laudes, vox ista Dei est, velut ora soluti</l>
               <l n="8.67">Ista fuere diu muti praeconia mystae.</l>
               <l n="8.68">Huic fidei Nemesis dubiae pro crimine mentis</l>
               <l n="8.69">Auditum cum voce rapit: sat congrua culpae</l>
               <l n="8.70">Poena, quod aure fides audit panditque loquendo.</l>
               <l n="8.71">Utraque erat fidei rea castigata facultas.</l>
            </div>
            <div type="poesis-caput">
               <head>4.</head>
               <l n="8.72"> Zacharias vates mutus, sine voce maritus,</l>
               <l n="8.73">Vocis Idumaeas late replentis arenas</l>
               <l n="8.74">Provectus senio genitor, quod dicere nomen</l>
               <l n="8.75">Non valuit sobolis, vocem excipiente tabella</l>
               <l n="8.76">Scripsit: “Ioannis proles nata nomen habebit.” </l>
               <l n="8.77">Vocis ut impressit nomen, vocem ipse recepit, </l>
               <l n="8.78">Tanta vel â scripto manabat gratia nato. </l>
               <l n="8.79">Prima illi laudare Deum sermone recepto</l>
               <l n="8.80">Cura fuit, cui tale data pro voce reponit</l>
               <l n="8.81">Carmen Amyclaeos par fato imitatus olores: </l>
            </div>
            <div type="poesis-caput">
               <head>5.</head>
               <l n="8.82"> “Te celebrent, te voce sonent, tua nomina puri,</l>
               <l n="8.83">O Deus, Isacidae summo tenus aethere tollant,</l>
               <l n="8.84">Quod nimium maerentem animis invisere Iudam</l>
               <l n="8.85">Captivamque gravi voluisti compede plebem</l>
               <l n="8.86">Solvere sperataeque diu caeleste salutis</l>
               <l n="8.87">Protuleris robur servi Davidis in aede,</l>
               <l n="8.88">Quod Patres cecinere pii, pridemque sepulto</l>
               <l n="8.89">Ore prophetarum seri didicere tribules.</l>
               <l n="8.90">Hoste triumphato pacem dabit ille, nec ultra</l>
               <l n="8.91">Tartareis in nos odiis exercita vincet</l>
               <l n="8.92">Saevities maestoque patrum servata profundo</l>
               <l n="8.93">Agmina propitia victor pietate reducet.</l>
               <l n="8.94">Huic memora aeterni pacti stat firma voluntas,</l>
               <l n="8.95">Prout tua Thariadae sancto servoque fideli</l>
               <l n="8.96">Promisit iurata fides, factura vetusti</l>
               <l n="8.97">Servitii immunes libertatisque receptae</l>
               <l n="8.98">Munus in obsequium sanctum castumque timorem</l>
               <l n="8.99">Vertet. Inoccidua quem religione colemus, </l>
               <l n="8.100">Et sua nullus erit qui nesciat orgia Phoebus. </l>
               <l n="8.101">Tu vero puer, optatae cui praescia sortis</l>
               <l n="8.102">Mens data, venturi fundes oracula veri</l>
               <l n="8.103">Praesagus vates: te praecursore fragosi</l>
               <l n="8.104">Subsident montes scabro descendere plano</l>
               <l n="8.105">Colle solum durasque dabis mollescere rupes</l>
               <l n="8.106">Veracique viam Domino sermone parabis. </l>
               <l n="8.107">Ignaros vitae exemplis et moribus asper,</l>
               <l n="8.108">Noxia quo redimi possint errata, docebis.</l>
               <l n="8.109">O oriens splendor, per eam quae fervet in imis</l>
               <l n="8.110">Visceribus pietas, qua nos invisere celso</l>
               <l n="8.111">Dignaris solio, densis lugubre sedentes</l>
               <l n="8.112">Irradia tenebris, pressis ut funeris imbris</l>
               <l n="8.113">Excipiat nostros pacis bona semita gressus!”</l>
               <l n="8.114">Talia fatorum praesaga mente sacerdos</l>
               <l n="8.115">Dicebat genitor, Maria praesente loquentis</l>
               <l n="8.116">Excipiente sonos, nec non meditante daturas</l>
               <l n="8.117">Cognatae sobolis, nati praeconia, voces.</l>
            </div>
            <div type="poesis-caput">
               <head>6.</head>
               <l n="8.118"> Hactenus optatum quartae nova cornua lunae</l>
               <l n="8.119">Virginis urgebat reditum iustasque monebat</l>
               <l n="8.120">Tempus abisse moras, cognata puerpera postquam</l>
               <l n="8.121">Divinam sobolem missum praecurrere vatem</l>
               <l n="8.122">Enixa, implesset nati rumore puelli</l>
               <l n="8.123">Ardua Iudaeae et valles. Accedit Elisam</l>
               <l n="8.124">Feta Deo Virgo docuitque trimestre moranti</l>
               <l n="8.125">Accessisse datam redeundi ad propria legem. </l>
               <l n="8.126">Illa ut erat fusis lecto infantaria membris, </l>
               <l n="8.127">Se cubito tenus erexit lacrymisque modesta</l>
               <l n="8.128">Ora rigavit anus discessuramque parentem</l>
               <l n="8.129">Numinis affata est matrum sibi more novarum</l>
               <l n="8.130">Lumen adhuc duplicis iussam vitare diei </l>
               <l n="8.131">Lege dati partus. Quare sibi muneris instar</l>
               <l n="8.132">Venturum orabat, cognatis cedere tectis</l>
               <l n="8.133">Parceret atque duos praesens daret hospita soles.</l>
               <l n="8.134">Accessit votis Virgo donatque petitam</l>
               <l n="8.135">Cognatae prolique moram, nato utile vati</l>
               <l n="8.136">Momentum, uberius sacros hauriret ut ignes</l>
               <l n="8.137">Virgineo ventri facientis pondus amici. </l>
            </div>
            <div type="poesis-caput">
               <head>7.</head>
               <l n="8.138"> Interea monito Elisabeth dat verba marito,</l>
               <l n="8.139">Apta viae quae dona forent escasque parantis</l>
               <l n="8.140">Officium non lentus agat provisor: iturae</l>
               <l n="8.141">In propria excelsae cessura cibaria matri</l>
               <l n="8.142">Sedulus adferri iubeat flammisque probari.</l>
               <l n="8.143">Zacharius monitus properat gravidaeque paterna</l>
               <l n="8.144">Tecta petiturae Nymphae mandavit edulem</l>
               <l n="8.145">Opportuna viae replere ad prandia peram. </l>
               <l n="8.146">Multa senex famulaeque dabant et plura dedissent.</l>
               <l n="8.147">Parca cibi sed Virgo levi non munere spreto</l>
               <l n="8.148">Corporis exhaustas consueta resumere vires</l>
               <l n="8.149">Exigua dape, suaderi non pauca tenere</l>
               <l n="8.150">Difficilis, multum quod erat grato ore relinquit.</l>
               <l n="8.151">Huic facilis Ceres et decerptus ab arbore fructus</l>
               <l n="8.152">Sufficiens annona fuit; Bacchoque relicto</l>
               <l n="8.153">“Aestivae,” dixit, “poterit sine pondere dulcis,</l>
               <l n="8.154">Sive patens rivus, sive obvius esse siti fons.” </l>
            </div>
            <div type="poesis-caput">
               <head>8.</head>
               <l n="8.155"> Ut satis ingrato partus fastidia lecto</l>
               <l n="8.156">Elisabeth umbras thalami perpessa levasset, </l>
               <l n="8.157">Prodiit in lucem longaeva puerpera, quando</l>
               <l n="8.158">Virgineum solventis iter lux prima diei</l>
               <l n="8.159">Affulsit. Virgo verborum comibus usa</l>
               <l n="8.160">Officiis, oris prudens animique puella, </l>
               <l n="8.161">Fert grates donorum ergo acceptique trimestris</l>
               <l n="8.162">Hospitii sobolique novae caeleste precata</l>
               <l n="8.163">Pectus et augmentum Charitum geminoque parenti</l>
               <l n="8.164">Munus idem sublime rogans, ad limina tendit.</l>
               <l n="8.165">Elisabeth vero famula demissior omni</l>
               <l n="8.166">Cognatam venerata nurum Dominamque suique</l>
               <l n="8.167">Hanc apicem sexus, florem gemmamque vocabat. </l>
               <l n="8.168">Cognatique laris dignatae limine summas</l>
               <l n="8.169">Quo caeli convexit opes et munera, grates</l>
               <l n="8.170">Verbi humilis depromit anus staturaque tanti</l>
               <l n="8.171">Seque suosque penes vivet quod gratia facti. </l>
               <l n="8.172">Dixit idem genitor. Fortassis plura tulisset</l>
               <l n="8.173">Natus Ioannes, vocis nisi lingua negasset </l>
               <l n="8.174">Officium. Quod voce tamen linguaque nequivit, </l>
               <l n="8.175">Ostendit signis: Mariae dum basia danti</l>
               <l n="8.176">Ultima plusquam infans arrisit et impote lingua</l>
               <l n="8.177">Labra movet tacitus, veluti quas nescio voces</l>
               <l n="8.178">Formaret, facunda quibus si vis foret, Agnum</l>
               <l n="8.179">Forte sonaturas mundi peccata levantem. </l>
            </div>
            <div type="poesis-caput">
               <head>9.</head>
               <l n="8.180"> Ultima cognati iam presserat ostia Virgo</l>
               <l n="8.181">Hospitii, cum tota domus multaeque propinquis</l>
               <l n="8.182">E tectis venere nurus, quibus omnibus una</l>
               <l n="8.183">Virgineo mens ore frui, vel tangere dextram</l>
               <l n="8.184">Postremumque vale divinae dicere matri.</l>
               <l n="8.185">Illa fovendo omnes vultu verbisque benigna </l>
               <l n="8.186">Tecto discedit, discedentemque videre</l>
               <l n="8.187">Dum poterant, oculis, lacrymis votisque sequuntur. </l>
               <l n="8.188">Haec primis Phoebi radiis Hebrone recedens, </l>
               <l n="8.189">Postremis Solymam aspexit sacrosque penates</l>
               <l n="8.190">Sole recens orto, subiitque calentia flammis</l>
               <l n="8.191">Templa suis; niveoque tulit quod ventre, caducas</l>
               <l n="8.192">Obtulit aeternum patri libamen ad aras. </l>
            </div>
            <div type="poesis-caput">
               <head>10.</head>
               <l n="8.193"> Intranti templum, summis penetralibus Arca</l>
               <l n="8.194">Custodesque Arcae gemini plausere Cherubi;</l>
               <l n="8.195">Commotisque alis auditi insueta referre</l>
               <l n="8.196">Gaudia et adverso se respicientia vultu</l>
               <l n="8.197">Flamina, ter sanctum Sabaoth clamore vocabant. </l>
               <l n="8.198">Cognovit peregrina parens notasque sub alto</l>
               <l n="8.199">Pectore celabat causas, non inscia fetu</l>
               <l n="8.200">Exultare suo, fano interiore reposta</l>
               <l n="8.201">Symbola praesentis veri. Sed gaudia summi</l>
               <l n="8.202">Attonitos adyti sine more audita litantes</l>
               <l n="8.203">Reddebat mystas, post quae vox ista secuta est:</l>
               <l n="8.204">“Ecce venit saliens altis in montibus iste</l>
               <l n="8.205">Frugiferos cursu velox transcendere colles,</l>
               <l n="8.206">Par capreis, levibusque sequentibus ubera cervis:</l>
               <l n="8.207">Haec proles dilecta mihi est.” Ea fluxit ab imo</l>
               <l n="8.208">Vox adyto: hanc stantes vicina per atria mystae</l>
               <l n="8.209">Vestibuloque omni procul audivere stupentes</l>
               <l n="8.210">Fatorumque rudes populi spectantque vel ipsos</l>
               <l n="8.211">Responsi dubios templi pendere ministros. </l>
               <l n="8.212">Ancipites tandem tenuit sententia mystas</l>
               <l n="8.213">Iam prope promissum terris hac voce referri</l>
               <l n="8.214">Adventare Ducem, qui necdum notus in altis</l>
               <l n="8.215">Montibus exercet stabili vestigia gressu,</l>
               <l n="8.216">Nec capreis forsan cervisque fugacibus impar</l>
               <l n="8.217">Currere, vel celeres post terga relinquere dammas<note place="foot" n="*">217 dammas : daunas</note>. </l>
               <l n="8.218">Talis erat Graium cytharis cantatus Achilles,</l>
               <l n="8.219">Quem divina Thetis posito custode bimembri</l>
               <l n="8.220">Ire per umbrosos iussit, iuga Thessala, montes, </l>
               <l n="8.221">Pelion et nemorosum Othryn, quo coepta laborum</l>
               <l n="8.222">Dura rudimenta, occisis famosa leaenis,</l>
               <l n="8.223">Centaurisque domo, fluviis campoque fugatis.</l>
               <l n="8.224">Montibus occultas in castra patentia tandem</l>
               <l n="8.225">Protulit heroas, caderent queis Pergama, vires.</l>
               <l n="8.226">“Talis erit Princeps quem suspiramus et istud</l>
               <l n="8.227">Annuit ex imae prodire penatibus aulae</l>
               <l n="8.228">Credita vox, quando salientem in montibus altis</l>
               <l n="8.229">Et capreis cursu et cervis certare ferebat</l>
               <l n="8.230">Montanisque iugis duratum in proelia robur</l>
               <l n="8.231">Adferet et bello victos sevire Tyrannos</l>
               <l n="8.232">Coget et oppressae solium exaltabit Idumae. </l>
               <l n="8.233">Talis erit, talis veniet; sed quando, vel unde,</l>
               <l n="8.234">Ignaros nos fata volunt: qui cursibus aequat</l>
               <l n="8.235">Alipedes, vel spe propior iam creditur heros.” </l>
               <l n="8.236">Haec ita iactabant mystae Solymaeaque Pallas</l>
               <l n="8.237">Ad sua fallaces traxit commenta Pelasgos. </l>
               <l n="8.238">Virgineis vero prolatae oracula vocis</l>
               <l n="8.239">Certius innotuere animis, quae gnara quis ille</l>
               <l n="8.240">Se portante redux saliens in motibus ibat, </l>
               <l n="8.241">Vera Dei soboles: sed nil effata, relicto</l>
               <l n="8.242">Ad sua festinans remeat domicilia templo. </l>
            </div>
            <div type="poesis-caput">
               <head>11.</head>
               <l n="8.243"> Cedenti Solymis Mariae iam tertia fulsit, </l>
               <l n="8.244">Atque viae postrema dies, cum saucia curis</l>
               <l n="8.245">Virgo animi purum validis turbare serenum</l>
               <l n="8.246">Triste legebat iter, tacito dum pectore versat:</l>
               <l n="8.247">“Iosippo quid mentis erit, tribus hospita lunis</l>
               <l n="8.248">Tecta ubi trivisse expendet fetuque trimestri</l>
               <l n="8.249">Agnosci facilem, tumidum sine coniuge ventrem</l>
               <l n="8.250">Aspiciet? Quantus mentem huic prosternet amaror?</l>
               <l n="8.251">Omnipotens caeli genitor! Me forte putabit</l>
               <l n="8.252">Coniugii laesisse fidem spretoque profectam</l>
               <l n="8.253">In montana viro votoque pudore tegentem</l>
               <l n="8.254">Foedam animi labem, tantum voluisse marito</l>
               <l n="8.255">Impavido patrare nefas? Et forsitan eidem</l>
               <l n="8.256">Dicar moecha uxor, legale tonantia saxa</l>
               <l n="8.257">Digna pati. Signo quo monstratura Tonantis</l>
               <l n="8.258">Progeniem celare utero sexusque virilis</l>
               <l n="8.259">Ignarae aeterno susceptum Flamine Verbum?</l>
               <l n="8.260">His ego si tumidum vellem defendere ventrem,</l>
               <l n="8.261">Censerer delira nurus. Sunt callida, dicent,</l>
               <l n="8.262">Quae faciunt magis esse ream commenta; supremus</l>
               <l n="8.263">Scilicet hanc inopem, obicerent, fabrique iugalem</l>
               <l n="8.264">Legisset matrem Omnipotens, cui principis aulae</l>
               <l n="8.265">Regia debetur genetrix regnique potestas.</l>
               <l n="8.266">Quid faciam? Sed me pavidam quae somnia terrent?”</l>
               <l n="8.267">Inquit, “An ignoras utero caeleste teneri</l>
               <l n="8.268">Pignus et aetheream sobolem? Qui fecit onustam</l>
               <l n="8.269">Germine divino, laesae sine crimine famae</l>
               <l n="8.270">Et probri vacuam potis est servare parentem.</l>
               <l n="8.271">Ille modum, famae tantos componere fluctus</l>
               <l n="8.272">Inveniet, nostri custos et testis honoris. </l>
               <l n="8.273">Huic ego me fidei nimium secura reservo.”</l>
               <l n="8.274">His animosa viae reliquum iucunda peregit.</l>
            </div>
            <div type="poesis-caput">
               <head>12.</head>
               <l n="8.275"> Attigerat casto tandem servata marito</l>
               <l n="8.276">Tecta. Lares patrios Iosippum ingressa salutat;</l>
               <l n="8.277">Temporis et veniam reditumque morata precatur:</l>
               <l n="8.278">Atque iterum parere avidam dominique virique</l>
               <l n="8.279">Obsequio sisti promptamque reponere cassos</l>
               <l n="8.280">Servitii, cui longa data absentia, menses. </l>
               <l n="8.281">Iosippus reducem gratus non impare sponsam</l>
               <l n="8.282">Excipit affatu seque ad sua tecta reversam</l>
               <l n="8.283">Ut dominam, non ancillam, cui tempore lapso</l>
               <l n="8.284">Absenti nequiisse suo prodesse labore, </l>
               <l n="8.285">Se maerere inquit; tempus optare, priores</l>
               <l n="8.286">Quo redimat vacuas studiis servilibus horas.</l>
               <l n="8.287">Hoc erat initium reditus, cui deinde pudoris</l>
               <l n="8.288">Successit dubii maeror tristemque mariti</l>
               <l n="8.289">Concussit praegnans animum sine coniuge nupta. </l>
            </div>
            <div type="poesis-caput">
               <head>13.</head>
               <l n="8.290"> Iosippus reducem ut vidit, se cernere quamvis</l>
               <l n="8.291">Virgineo maiorem uterum pectusque putasset.</l>
               <l n="8.292">Ille utroque tamen potius se lumine falli</l>
               <l n="8.293">Credidit, illaeso quam non conforme pudori</l>
               <l n="8.294">Flagitium vel mente insons admitteret uxor. </l>
               <l n="8.295">Saepius advertit gravidam, sua lumina constans</l>
               <l n="8.296">Accusare prius, mores quam carpere sponsae</l>
               <l n="8.297">Virgineos: Mariae pravos ne crederet ignes,</l>
               <l n="8.298">Est oculis ablata fides sensusque facultas. </l>
               <l n="8.299">Cumque gravem sponsam suscepta prole loquuntur</l>
               <l n="8.300">Deque secuturo partu gratantur amici,</l>
               <l n="8.301">Obstupuit maestus nimiusque trementia maeror</l>
               <l n="8.302">Pectora pervasit, tacitusque haec corde volutat:</l>
               <l n="8.303">“Anne etiam, mihi quod misero evenisse putabam, </l>
               <l n="8.304">Luminibus totus cernit fallacibus orbis?</l>
               <l n="8.305">En utero grandi passim iam dicitur uxor, </l>
               <l n="8.306">Qualem ipse aspicio! Proprii tibi luminis anceps</l>
               <l n="8.307">Sit, Iosippe, fides; alienae lucis inepte</l>
               <l n="8.308">Fingis idem vitium. Si credis, adultera sponsa est.</l>
               <l n="8.309">Non credes populo? Mariae sed moribus aequa</l>
               <l n="8.310">Et maior praebenda fides. Erroris abunde</l>
               <l n="8.311">Esse solet populo, Maria est erroribus impar.</l>
               <l n="8.312">At Iosippe vide, quod tunc erroris abunde</l>
               <l n="8.313">Esse solet populo, variis dum affectibus errat:</l>
               <l n="8.314">Privatos deme affectus, quorum inscia nuptae</l>
               <l n="8.315">Est soboles manifesta tuae. Vox publica certa est,</l>
               <l n="8.316">Certior est Mariae candor. Sed ventris apertus</l>
               <l n="8.317">Est tumor! Exurgat venter, sed adultera non est!</l>
               <l n="8.318">Qua ratione gravis fieret, nisi moecha fuisset?</l>
               <l n="8.319">Nescio, moecha tamen non est. Si pondere venter</l>
               <l n="8.320">Materno premitur, dicam sine semine prolem</l>
               <l n="8.321">Humano gestare suam. Si posse negaris<note place="foot" n="*">321
                negaris : negalis</note>
               </l>
               <l n="8.322">Id fieri, par infitior pecasse Mariam!”</l>
            </div>
            <div type="poesis-caput">
               <head>14.</head>
               <l n="8.323"> Taliter adversis labefactus pectora telis</l>
               <l n="8.324">Certabat reducis pro virginitate maritae</l>
               <l n="8.325">Iosippus nullaque subactus harundine, certam</l>
               <l n="8.326">Virgineae fidei nequiit deponere mentem.</l>
               <l n="8.327">Qualis in Ionio Malee scopulosa profundo</l>
               <l n="8.328">Tot spumas obnixa caput decimasque procellas</l>
               <l n="8.329">Reicit, unde suam ascensu dimensa ruinam</l>
               <l n="8.330">Aequora victa cadunt et quos misere, resorbent</l>
               <l n="8.331">Ad casum elatos spumoso gurgite fluctus.</l>
               <l n="8.332">Et licet opposito veluti mota impete puppis,</l>
               <l n="8.333">Quam venti ventisque caput contrarius aestus,</l>
               <l n="8.334">Vim geminam sensit, paretque incerta duobus, </l>
               <l n="8.335">Hoc animi motu poteras, Iosippe, videri.</l>
               <l n="8.336">Sed non talis eras, semper conversus ad unam, </l>
               <l n="8.337">Criminis ignara certans pro Virgine partem. </l>
               <l n="8.338">Et prosterni<note place="foot" n="*">338 prosterni :
              posterni</note> impar, socii laus fixa pudoris</l>
               <l n="8.339">Immotam statuit Iosippi in pectore sedem.</l>
               <l n="8.340">Ille nec audaci dubii turbata recursu</l>
               <l n="8.341">Corda labare sinit fortisque insultibus arcem</l>
               <l n="8.342">Pectoris invictam servat validusque tuetur,</l>
               <l n="8.343">Ne quid Virgineae subeat mentemque triumphet</l>
               <l n="8.344">Iudicium culpae, divinae infamia matris. </l>
               <l n="8.345">Hanc etiam ut fetu plenam gravidamque fatente</l>
               <l n="8.346">Dum nequiit non scire utero, maioribus umbris</l>
               <l n="8.347">Perfusum tali pectus sermone serenat:</l>
               <l n="8.348">“Quod rea connubii non sit, quam ventre tumentem</l>
               <l n="8.349">Cerno nurum, certum statuo; tamen ista puellae</l>
               <l n="8.350">Unde gravi soboles, pacto non assequor ullo. </l>
               <l n="8.351">Sed pariter certo nostri, nisi somnio, fetum</l>
               <l n="8.352">Connubii non esse sciens, prolemne iugalis</l>
               <l n="8.353">Ignorans thalami, genitor mea viscera dicam?</l>
               <l n="8.354">Ludere sed verum nequeo: tamen esse fatetur</l>
               <l n="8.355">Se patrem, propriae fetum si coniugis, uno</l>
               <l n="8.356">Nutriat effusum tecto. Commune maritis</l>
               <l n="8.357">Nec vetitum legale sinit convivere, postquam</l>
               <l n="8.358">Quae peperit, puro patuit peperisse marito. </l>
               <l n="8.359">Quid faciam? Tectis abigam infamesque puellae</l>
               <l n="8.360">Reiectae tabulas et acerba repudia scribam?</l>
               <l n="8.361">Sed procul hoc: potius nostris illaesa nitescat</l>
               <l n="8.362">Efficiam sua fama malis: peregrinus abibo.</l>
               <l n="8.363">Nec deerit, quae iusta meae fortasse probetur</l>
               <l n="8.364">Causa fugae; nec lege vetor, qui legibus una</l>
               <l n="8.365">Esse vetor: famae hanc teneat, me legis honestas.”</l>
               <l n="8.366">Tum subdit: “Quid ais, Iosippe? Vagusne relinques</l>
               <l n="8.367">Hoc caeli terraeque decus Charitumque profundum</l>
               <l n="8.368">Divinarum aequor superaeque immobile pectus</l>
               <l n="8.369">Virtutis, certus fidei certusque pudoris,</l>
               <l n="8.370">Incertusque uteri? Lentus perpende quid isthic</l>
               <l n="8.371">Tutus agas. Quaecumque sit haec, sine Numine non est</l>
               <l n="8.372">Haec soboles, nec te legis damnabit omissae</l>
               <l n="8.373">Religio, si non timeas dimittere nuptam,</l>
               <l n="8.374">Quam constat non esse ream. Committe Tonanti </l>
               <l n="8.375">Quidquid id est certusque puta, vis illius ista est.</l>
               <l n="8.376">Et memini (nec adhuc illum revolutus ad axem,</l>
               <l n="8.377">Vel semel est Phaëton) post connubiale reversus</l>
               <l n="8.378">Auspicium, cum tecta patris suaque ora subivi, </l>
               <l n="8.379">Talibus extrema monitum se noctis in umbra</l>
               <l n="8.380">Asseruit (sive illa forent insomnia, sive</l>
               <l n="8.381">Caeli aliquod flamen) nato quae contigit uxor,</l>
               <l n="8.382">Prolis erit sine patre parens: nil dixerat ultra.</l>
               <l n="8.383">Saepe patrum veris ludunt insomnia formis.</l>
               <l n="8.384">Si nacta est sine patre uterum, quid labis in illa est,</l>
               <l n="8.385">Qua thalami iusto poterat sine foedere solus</l>
               <l n="8.386">Lascivire pater? Nulla est iniuria lecti,</l>
               <l n="8.387">Si nemo est vetiti damnet quem flamma cubilis.</l>
               <l n="8.388">Credere nec fas est quemquam, vel barbara qualem</l>
               <l n="8.389">Fudisset genetrix, voti licet improbus esset, </l>
               <l n="8.390">Virgineae caperet quem non reverentia frontis, </l>
               <l n="8.391">Atque pavor tentare nefas: ea fulget honoris</l>
               <l n="8.392">Integritas talisque sui pudor eminet oris,</l>
               <l n="8.393">Ut nisi caelestes animi non spiret amores. </l>
               <l n="8.394">Solus ego, cui nota meae mage gratia nuptae,</l>
               <l n="8.395">Credere flagitium, iudex temerarius, ausim?</l>
               <l n="8.396">Anne vides quamvis ferme spectatur adulto</l>
               <l n="8.397">Non ignara utero, meque ad sua pondera pressis</l>
               <l n="8.398">Interdum pendere labris maestumque tuentem</l>
               <l n="8.399">Advertat prudens animi. Tamen illa serenum</l>
               <l n="8.400">Oris habet sine nube decus: tranquilla, pavoris</l>
               <l n="8.401">Inscia maiestas cordis, micat area frontis</l>
               <l n="8.402">Laeta, hilares oculi, quae nescio gaudia vultus</l>
               <l n="8.403">Non silet et verno similis florescit aprico.</l>
               <l n="8.404">Denique par semper virtus: cui crimen inesset</l>
               <l n="8.405">Tantane lascivo staret fiducia ventri?”</l>
               <l n="8.406">Libranti haec oculis solito se tempore somnus</l>
               <l n="8.407">Immittit curisque suis indormit Ioseph.</l>
            </div>
            <div type="poesis-caput">
               <head>15.</head>
               <l n="8.408"> Postquam non molli patuissent clausa sopori</l>
               <l n="8.409">Lumina, sidereae mentem irradiare cubantis</l>
               <l n="8.410">Accessere faces, superum<note place="foot" n="*">410 superum :
                superumque</note> praeambula pectus</l>
               <l n="8.411">Flamma subit multoque videt se lumine cingi.</l>
               <l n="8.412">Hic stetit intra animum splendor somnoque sepultum</l>
               <l n="8.413">Passus Iosephum. Volucrem post praevia noctis</l>
               <l n="8.414">Lumina mox genium spectat, consurgit ab Indo</l>
               <l n="8.415">Aequore quam Phaëton igni maiore micantem</l>
               <l n="8.416">Dicentemque sibi: “Proles Davidica, Ioseph,</l>
               <l n="8.417">Ne metuas Mariam pacti servare iugalem:</l>
               <l n="8.418">Pondus enim, quod ventre gerit, non moecha recepit,</l>
               <l n="8.419">Sed Virgo aeterno flatu fecunda, beatum</l>
               <l n="8.420">Complexa intumuit germen, paritura potentem</l>
               <l n="8.421">Felicis vitae authorem, patremque salutis.</l>
               <l n="8.422">Ille, quibus dura ceu compede victus anhelat</l>
               <l n="8.423">Exolvi populus, noxas et crimina tollet,</l>
               <l n="8.424">Atque ideo natus puer hic dicetur IEsus.”</l>
            </div>
            <div type="poesis-caput">
               <head>16.</head>
               <l n="8.425"> Iosippus somnum ut pressit pectusque priori</l>
               <l n="8.426">Deiectum languore levat libratque quid ille</l>
               <l n="8.427">Aethereo e coetu veniens patefecerat Ales:</l>
               <l n="8.428">An fuerit Morpheus, vel vera loquentis imago</l>
               <l n="8.429">Aligeri tacitus dubio sub corde volutat.</l>
               <l n="8.430">Is demum monitorem alto de vertice caeli</l>
               <l n="8.431">Demissum agnoscit: neque enim Stygis ulla potestas</l>
               <l n="8.432">Utile fert pacis monitum lumenque, quod ultra</l>
               <l n="8.433">Phoebeum aspexit, nequiit depingere mimus</l>
               <l n="8.434">Naturae somnus<note place="foot" n="*">434 somnus : somnos</note>:
            restat divinitus ista</l>
               <l n="8.435">Sortitum simulacra, quibus se prona voluntas</l>
               <l n="8.436">Subicit et pressis sequitur data nuntia curis. </l>
            </div>
            <div type="poesis-caput">
               <head>17.</head>
               <l n="8.437"> Nox erat et necdum furvam spoliaverat aethram </l>
               <l n="8.438">Sideribus pictâ coniux Tithonia pallâ,</l>
               <l n="8.439">Cum monitum caeleste viro testesque pudoris</l>
               <l n="8.440">Sopito auditae voces. Huic sole propinquo</l>
               <l n="8.441">Ardebat gravidae mens visa retexere nuptae </l>
               <l n="8.442">Eiusdemque uteri se credulitate labantem</l>
               <l n="8.443">Arguere et fidum comitem maiore deinceps</l>
               <l n="8.444">Sollertem obsequio et quocumque labore futurum</l>
               <l n="8.445">Spondere et docilem quavis pro sorte ministrum. </l>
               <l n="8.446">Phoebus ubi prima cunctas face presserat umbras, </l>
               <l n="8.447">Accedens pacti sociam frontemque serenus,</l>
               <l n="8.448">Os oculosque viro demissior, aequa profari</l>
               <l n="8.449">Candidus attentae dictis premit ora maritae: </l>
               <l n="8.450">“Quod mihi te, Virgo, sociali foedere iunctam</l>
               <l n="8.451">Sors potuit prius aequa pati, mirabar abundé, </l>
               <l n="8.452">Tanta quod absimili nupta est concessa iugali.</l>
               <l n="8.453">Nunc autem quid agam, vel quid loquar? Immortalem</l>
               <l n="8.454">Ventre geris paritura Deum promissaque maesto</l>
               <l n="8.455">Visceribus claudis, pietatis viscera Iudae.</l>
               <l n="8.456">Teque tacente sacer docuit me Numinis Ales</l>
               <l n="8.457">Ambiguum, pavidum, tuus et quo germine crescens</l>
               <l n="8.458">Grandescat venter. (Taceo, neque enim ulla pudoris</l>
               <l n="8.459">Me flexit non recta fides). Te coniuge felix</l>
               <l n="8.460">Dicebar, cum te Dominam sponsamque recepi, </l>
               <l n="8.461">Invenisse ratus superantem sidera gemmam:</l>
               <l n="8.462">Tanta fuit, quocumque prior tua gratia censu. </l>
               <l n="8.463">Hactenus ut propriae servire ad commoda nuptae</l>
               <l n="8.464">Concessum, te nunc mundi totius amorem, </l>
               <l n="8.465">Prodigium lucemque sequar, dominamque meique</l>
               <l n="8.466">Te Domini matrem, custos sincerus habebo.</l>
               <l n="8.467">Iamque tui pondus ventris demissus adoro.”</l>
            </div>
            <div type="poesis-caput">
               <head>18.</head>
               <l n="8.468"> Haec postquam Iosippus, ait mox talia Virgo:</l>
               <l n="8.469">“Quod tibi commissam voluit, dominoque viroque</l>
               <l n="8.470">Custodique Deus quantis, Iosippe, benignum</l>
               <l n="8.471">Laudibus extollo Numen! Talemque favoris</l>
               <l n="8.472">Non potui meruisse gradum, pietate quod ista, </l>
               <l n="8.473">Qua praestas, nuptam foveas praesisque pudoris</l>
               <l n="8.474">Tutelâ patrisque fide: minus aequa putarem</l>
               <l n="8.475">Obsequiis me posse tuos pensare labores. </l>
               <l n="8.476">Hoc promitto, gravi ne sim tibi foedere nupta, </l>
               <l n="8.477">Ancillae faciet iussis parere voluntas. </l>
               <l n="8.478">Quod vero, Iosippe, inopi thalamique virilis</l>
               <l n="8.479">Indocili, sumptis utero – mirabile! – membris,</l>
               <l n="8.480">Flaminis aeterni afflatu praecordia complet</l>
               <l n="8.481">Progenies aequaeva Dei. Sine corporis ullo</l>
               <l n="8.482">Dum sensu postquam modicos aptatus in artus, </l>
               <l n="8.483">Qualiter ignoro, sanguis meus. Ille paternae</l>
               <l n="8.484">Naturae par splendor, homo, mea viscera, factus</l>
               <l n="8.485">Implevit. Stupeo nimium, Iosippe, pusillam, </l>
               <l n="8.486">Exiguam meriti donatam hoc munere nuptam!</l>
               <l n="8.487">Nec te suscepti celassem arcana Tonantis,</l>
               <l n="8.488">Sed nequii tantam (quis enim mea dicta probasset</l>
               <l n="8.489">Vera satis?) sperare fidem. Me vana profari</l>
               <l n="8.490">Somnia dixisses: silui, secura quod ipse</l>
               <l n="8.491">Omnipotens operi proprio non deforet author.</l>
               <l n="8.492">Teque ideo, sapiens gaudet prout illa voluntas</l>
               <l n="8.493">Ordine quaeque suo contexere, nocte silenti</l>
               <l n="8.494">Erudiit factoque fidem cui mente dedisti</l>
               <l n="8.495">Sopitus, nemo vigilans me teste dedisset.”</l>
            </div>
            <div type="poesis-caput">
               <head>19.</head>
               <l n="8.496"> Haec et plura suae dixit referentia prolis</l>
               <l n="8.497">Susceptae seriem: media quod noctis opacae</l>
               <l n="8.498">Distaret cum parte dies, caeleste tulisset</l>
               <l n="8.499">Alatus legatus ‘Ave’, sociale volantum</l>
               <l n="8.500">Aligerûm saeptus turmis flammisque vibratae</l>
               <l n="8.501">Circumquaque velut lucis turbata fuisset. </l>
               <l n="8.502">Utque metum crescentem animi, mentisque pavorem</l>
               <l n="8.503">Ponere iussisset Gabriel sobolemque Tonantis</l>
               <l n="8.504">Aeternam, membrorum avidam compage teneri</l>
               <l n="8.505">Rettulit atque sui thalamum deposcere ventris,</l>
               <l n="8.506">Seque viri ignaram cum fando reponeret, Ales</l>
               <l n="8.507">Numinis, ignaramque viri “Divina parentem</l>
               <l n="8.508">Progenies habitura tuos desiderat,” inquit,</l>
               <l n="8.509">“Virgo, sinus!” Seque imperiis servire Tonantis</l>
               <l n="8.510">Dixit ut ancillam; subito sua viscera proles</l>
               <l n="8.511">Implevit divina, artus fabricante beato</l>
               <l n="8.512">Flamine, censo animi, nequiit quem dicere, raptu. </l>
               <l n="8.513">Hic defixit humi vultus et lumina Virgo</l>
               <l n="8.514">Et siluit rubefacta genas colloque caducam</l>
               <l n="8.515">Ut rosa sub lucem, caput inclinata pependit.</l>
            </div>
            <div type="poesis-caput">
               <head>20.</head>
               <l n="8.516"> At pius attonitus sponsae sermone maritus</l>
               <l n="8.517">Versat opes animo ingentes, quae coniugis alvum</l>
               <l n="8.518">Condecorant et quae semper felicibus illam</l>
               <l n="8.519">Maiorem reddunt geniis: tamen hisce silentem,</l>
               <l n="8.520">Ulterius Mariam Iosippus vocibus orat:</l>
               <l n="8.521">“Quis tibi sensus erat, Virgo, dum Numinis alma</l>
               <l n="8.522">Progenies uterum membris induta replevit?”</l>
               <l n="8.523">Hac illum Virgo suspirans voce secuta est:</l>
               <l n="8.524">“Ardua res dictu est, qualem, Iosippe, requiris:</l>
               <l n="8.525">Mersa Deo, procul a sensu, procul omnibus orbis</l>
               <l n="8.526">Quisquiliis exempta fui vidique sereno</l>
               <l n="8.527">Intuitu, qua quisque potest visâ esse beatus, </l>
               <l n="8.528">Et felix, mentem aeternam, sine corpore Numen</l>
               <l n="8.529">Immensi splendoris opes et hypostasin illam,</l>
               <l n="8.530">Cui mea coniuncta est uteri caro. Dicere possum</l>
               <l n="8.531">Haec rapto spectasse animo, sed dicere lumen</l>
               <l n="8.532">Quod vidi, nequeo: nostrae sublime diei</l>
               <l n="8.533">Lumen, erunt tenebrae, visae si confero luci.</l>
               <l n="8.534">Ut mihi sublatum hoc lumen, mihi cumque fuissem</l>
               <l n="8.535">Reddita, quod video brutis commune serenum</l>
               <l n="8.536">Caligo visa est et noctis densior umbra.”</l>
               <l n="8.537">Cui iterum sponsus: “Viso quot Numine vultus</l>
               <l n="8.538">Spectasti?” Cui illa: “Latent me cuncta, nec ulla</l>
               <l n="8.539">Id mens aut ratio servat, cui lumen ademptum est.</l>
               <l n="8.540">Hoc scio, quod summus dulci complexus amore</l>
               <l n="8.541">Me Pater est, cuius sobolem, sed origine sola </l>
               <l n="8.542">Diversam, pusilla gero; Flamenque beatum</l>
               <l n="8.543">(Numen idem cum patre, eadem cum prole potestas,</l>
               <l n="8.544">Vis utrique eadem, sed fluxus originis impar;</l>
               <l n="8.545">Quod varium mens prima petit) me nomine sponsae</l>
               <l n="8.546">Dignatum, cuius puro molimine castus</l>
               <l n="8.547">Intumuit venter, modicos digestus in artus</l>
               <l n="8.548">Suscipiens animam sanguis, vis illius una est.</l>
               <l n="8.549">Officium sponsi sponsus – mirabile dictu! –</l>
               <l n="8.550">Non pater implevit, divini flatus amoris.</l>
               <l n="8.551">Haec Iosippe tibi, quo non mortalis honore</l>
               <l n="8.552">Me cumulavit Hymen, sponsusque, ut dicere scivi</l>
               <l n="8.553">Mortali sponso cordis soli abdita dixi.”</l>
               <l n="8.554">Hic tacuit flexaque solum cervice legebat,</l>
               <l n="8.555">Stant veluti curvo matura papavera collo. </l>
               <l n="8.556">Pergit Iosephus: “Gemma ô pretiosior omni</l>
               <l n="8.557">Virgo, tibi quid gratus agam, quae culmine dicam</l>
               <l n="8.558">Digna tuo? Felix socia te Virgine vivam</l>
               <l n="8.559">Et moriar coniux. O felicissima matrum,</l>
               <l n="8.560">Nacta immortalem fecundantem intima sponsum</l>
               <l n="8.561">Viscera, mortali fetus experte marito. </l>
               <l n="8.562">O divinarum Charitum plenissima mater!</l>
               <l n="8.563">O flumen, cui ipsa Dei vitalis abyssus</l>
               <l n="8.564">Irriguum sine more fluit reducesque ministrat</l>
               <l n="8.565">In caelum lymphas; unde et sistentia Iudae</l>
               <l n="8.566">Labra tuos bibitura, parens excelsa, liquores, </l>
               <l n="8.567">Lucis inexhaustum per te contingere fontem</l>
               <l n="8.568">Vitalique vado mergi feliciter optant. </l>
               <l n="8.569">Me quoque, Virgo, tuis Charitum sociale fluentis</l>
               <l n="8.570">Connubii cum taeda ligat, sine, deprecor,aegras</l>
               <l n="8.571">Nectaris aetherei repleam dulcedine fauces.</l>
               <l n="8.572">Affligunt me vota tuum spectare peractis</l>
               <l n="8.573">Mensibus infantem parvoque in corpore summum</l>
               <l n="8.574">Numen adorare! O felix si iungere labris</l>
               <l n="8.575">Labra queam, cordis divini hausturus amores. </l>
               <l n="8.576">Obsequiis autem summis cumulabere posthac</l>
               <l n="8.577">Tuque puerque tuus: tantae quodcumque parentis</l>
               <l n="8.578">Imperium numquam residem fecisse videbit!”</l>
            </div>
            <div type="poesis-caput">
               <head>21.</head>
               <l n="8.579"> Laeta viri divina parens pietate fideque</l>
               <l n="8.580">Optabat reliquos uteri decurrere menses,</l>
               <l n="8.581">Se genetrice novo tandem ut festinus in ortu</l>
               <l n="8.582">Respiciat sua clamantes exordia Titan.</l>
               <l n="8.583">Iuda etenim belli studiis exercitus istum</l>
               <l n="8.584">Assiduo authorem pacis clamore vocabat. </l>
               <l n="8.585">Huic pacis Domino demum Pax totius orbis</l>
               <l n="8.586">Praelusit, latiis mundo donata triumphis.</l>
               <l n="8.587">Pax etenim terrarum extra confinia Martem</l>
               <l n="8.588">Proscriptum, centum vinclis ubi strinxit ahenis, </l>
               <l n="8.589">Trans mare Pacificum vexit, quod nomine tali</l>
               <l n="8.590">Innotuit, postquam Martem portante carina</l>
               <l n="8.591">Pax ipsum Antaecis spumans sulcaverat<note place="foot" n="*">591:
                sulcaverat : salcaverat</note> aequor.</l>
            </div>
            <div type="poesis-caput">
               <head>22.</head>
               <l n="8.592"> Prominet Oceano in magno multo aspera saxo</l>
               <l n="8.593">Insula nec statione potens, nec mercibus ullas</l>
               <l n="8.594">Invitare rates: nihil hic, quod inhospita tellus</l>
               <l n="8.595">Frugis inops possit praebere in pabula, vivit. </l>
               <l n="8.596">Horrida<note place="foot" n="*">596: Horrida : Horrita</note>
            lustra, profunda cavis<note place="foot" n="*">596: cavis :
              cevis</note> in rupibus antra,</l>
               <l n="8.597">Umbrosaeque specus: totum hoc est insula, nigros</l>
               <l n="8.598">Perpetuum reddens atro de litore fluctus. </l>
               <l n="8.599">Respicit haec saevos interlabente Brasilos</l>
               <l n="8.600">Oceano, matrum saturos patrumque Brasilos</l>
               <l n="8.601">Eiusdemque gulae saxis prospectat iisdem</l>
               <l n="8.602">Auriferis nudos stantes Patagones arenis. </l>
               <l n="8.603">Parte sed adversa tellus ignota latebat,</l>
               <l n="8.604">Pervia adhuc nulli, allato cui lucida signo</l>
               <l n="8.605">Incubat Antarctos, noster qua caecus horizon,</l>
               <l n="8.606">Europae regio et nostro fugit ore videri. </l>
               <l n="8.607">Nonacris ursinos odio Iunonis acerbae</l>
               <l n="8.608">Conversa in rictus, eademque ubi circulus axi</l>
               <l n="8.609">Ultimus extremo sphaeraque brevissimus instat, </l>
               <l n="8.610">Fulget Hyperboreis dono Iovis addita stellis.</l>
               <l n="8.611">At soror et coniux Iovis, inter sidera pellex</l>
               <l n="8.612">Quod niteat, maiore odio commota precatur</l>
               <l n="8.613">Oceanum et Tethyn<note place="foot" n="*">613: Tethyn :
              Techyn</note>, septem prohibere triones</l>
               <l n="8.614">Gurgite caeruleo, pelagoque repellere lenta</l>
               <l n="8.615">Sidera, ne puro tingatur in aequore pellex.</l>
               <l n="8.616">Paruit Oceanus semperque a fluctibus Ursam</l>
               <l n="8.617">Reicit. Haec vetita quod non mergatur in unda</l>
               <l n="8.618">Adversus nobis spectabilis esse recusat</l>
               <l n="8.619">Axis: perpetuo siquidem stat foedere fixum,</l>
               <l n="8.620">Alter ut emergat casu quo mergitur alter,</l>
               <l n="8.621">Seque levet tantum, quantum se deprimit alter.</l>
               <l n="8.622">Iam vero Arctoo numquam se cardine ponto</l>
               <l n="8.623">Inclinante tenus, non se levat aemulus axis,</l>
               <l n="8.624">Sed sua caeruleo sub gurgite sidera celat. </l>
               <l n="8.625">Pax ibi nacta specum, vasti quam filia Nerei</l>
               <l n="8.626">Insula habet mediam, septis poenalibus aptam; </l>
               <l n="8.627">Eligit hanc, ingens ubi contabesceret exul. </l>
            </div>
            <div type="poesis-caput">
               <head>23.</head>
               <l n="8.628"> Sed prius a Nili victa meretrice superbus</l>
               <l n="8.629">Atiades (iuste cecidit Memphitica pellex,</l>
               <l n="8.630">Ne paritura humilis, scortum regnare videret</l>
               <l n="8.631">Virginitas) cunctis Latii sub iura redactis</l>
               <l n="8.632">Gentibus, optatae migrare in Pacis olivam</l>
               <l n="8.633">Acceptas utroque volens sub cardine palmas.</l>
               <l n="8.634">Invisum populis statuit deponere laetus</l>
               <l n="8.635">Ad secura Deae reducis solacia ferrum</l>
               <l n="8.636">Extremaque iubet Martem sic lege feriri.</l>
               <l n="8.637">Fas ultra humani sitiens<note place="foot" n="*">637 sitiens :
                fitiens</note> quod sanguinis, asper</l>
               <l n="8.638">Gradivus: vita cives spoliavit et urbes</l>
               <l n="8.639">Civibus ac opulentorum populator iniquus</l>
               <l n="8.640">Regnorum, nimius caedis nimiusque cruoris</l>
               <l n="8.641">Latro, nurus castas thalamosque impune iugales</l>
               <l n="8.642">Foedarit, nulli terrae nec frugibus aequus.</l>
               <l n="8.643">Excidiis populorum audax, incendia vastis</l>
               <l n="8.644">Urbibus et rapidos maturis messibus ignes</l>
               <l n="8.645">Imperat. Ille famem, pestem advocat ille, supremos</l>
               <l n="8.646">Sed quorum is prior est, animis terrestribus hostes.</l>
               <l n="8.647">Naturae legumque odium, virtutis et aequi</l>
               <l n="8.648">Hostis inhumanus, toto proscribitor orbe! </l>
               <l n="8.649">Ito, ubi nec terrae possis, nec obesse quieti</l>
               <l n="8.650">Terrigenûm, duris oneratus membra catenis!</l>
               <l n="8.651">Idibus Aprilis, cum bis centesima, mittas</l>
               <l n="8.652">Si modo sex, quartum referebat Olympias annum</l>
               <l n="8.653">Consule silvano, sed quem collega praeibat</l>
               <l n="8.654">Augustus nonùm consul, maiore Quiritum</l>
               <l n="8.655">Laetitia, quam si Romana cuspide caesas</l>
               <l n="8.656">Audissent gemino solis sub tramite gentes. </l>
               <l n="8.657">Talis erat scelerum immani data poena Gradivo. </l>
            </div>
            <div type="poesis-caput">
               <head>24.</head>
               <l n="8.658"> Pax vero abreptum subito ferroque gravatum,</l>
               <l n="8.659">Frustra reluctantem, nec vincla subire volentem</l>
               <l n="8.660">Impulit in puppim ventisque faventibus ultro,</l>
               <l n="8.661">Aequatore maris nimio post terga relicto,</l>
               <l n="8.662">Venit in Ammericen, ubi iam sibi cognita vasto</l>
               <l n="8.663">Surgebat pelago poenalibus insula saxis,</l>
               <l n="8.664">Quae Martis dicta est et adhuc ea nomina servat.</l>
               <l n="8.665">Huc ubi perventum scabroso in murice Martem</l>
               <l n="8.666">Deposuit; notique admotus faucibus antri</l>
               <l n="8.667">Clamorem immensum misit, quo pontus et omnes</l>
               <l n="8.668">Intremuere undae. Stridore remugiit aër</l>
               <l n="8.669">Oris inhumani, motae ceu turbine nubes.</l>
               <l n="8.670">Horribilem iussus non sponte subire cavernam</l>
               <l n="8.671">Obnixusque diu, tandem sepelitur amaro</l>
               <l n="8.672">Carcere, quem duri repetita volumina ferri</l>
               <l n="8.673">Cautibus innexum, soli stellisque negatum,</l>
               <l n="8.674">Immotum statuunt, stridentem et acerba frementem. </l>
            </div>
            <div type="poesis-caput">
               <head>25.</head>
               <l n="8.675"> Pax vero alma suos iuste sic ulta dolores</l>
               <l n="8.676">Ibat ovans undasque Austro perflante secabat </l>
               <l n="8.677">Laeta, triumphanti similis iucunda redibat</l>
               <l n="8.678">Candida securis extollens vela carinis.</l>
               <l n="8.679">Illa omnes Marte expulso dare iubila gentes</l>
               <l n="8.680">Imperat et pacis parto gaudere sereno,</l>
               <l n="8.681">Caesaris auspiciis maiestatisque Latinae. </l>
               <l n="8.682">Nec Romae lux parva fuit, quod Crassus inultâ</l>
               <l n="8.683">Non ultra erraret Parthis victoribus umbrâ</l>
               <l n="8.684">Ventidio cecidit Pacorus, qua clade priorem</l>
               <l n="8.685">Assyrio Crassi maculam delevit Oronte,</l>
               <l n="8.686">Et pacem statuit, nisi quod renovare vetusta</l>
               <l n="8.687">Scortator Pharius cupidus discrimina, rumpit</l>
               <l n="8.688">Iuratam sanctè, sed non sine vulnere pacem.</l>
               <l n="8.689">Quem tamen Augustus repetit, missisque Latinis,</l>
               <l n="8.690">Quae victor posuit Crassi pro caede trophaeis.</l>
               <l n="8.691">Dardanidae timidus reparavit foedera Parthus. </l>
               <l n="8.692">Iam fera captivo fasces Germania Rheno</l>
               <l n="8.693">Perdiderat vehemensque animi belloque subactus</l>
               <l n="8.694">Teuto palam fecit Latias nescire retundi,</l>
               <l n="8.695">Ne tandem hostili rubeant cervice secures. </l>
               <l n="8.696">Iam Capitolinis Ister glacialis ab urnis</l>
               <l n="8.697">Et cum Moeno Albis Druso victore fluebat.</l>
               <l n="8.698">Nec iuga strata gelu, vetuit neque Noricus ensis</l>
               <l n="8.699">Vindelico dare frena Lyco dominumque quieto</l>
               <l n="8.700">Implorare Tibrim: auriferis hunc dives arenis</l>
               <l n="8.701">Pronus adorabat fracto iam Pannone Dravus. </l>
               <l n="8.702">Sequana iam victus, Latii iam pondere ferri</l>
               <l n="8.703">Pressus Arar, iussusque iugo Laurente pacisci</l>
               <l n="8.704">Tranquillis manare vadis puraque cruoris</l>
               <l n="8.705">In mare praecipitem Rhodanum propellere ripâ.</l>
               <l n="8.706">Getulas urbes, genus insuperabile bello,</l>
               <l n="8.707">Massylas gentes praetentaque Syrtibus arva</l>
               <l n="8.708">Infrenes Numidas consul lateque furentes</l>
               <l n="8.709">Barcaeos domuit Lybicaeque quietis eidem</l>
               <l n="8.710">Addidit authori titulum Getulia Cosso. </l>
               <l n="8.711">Cumque per extremos victor volitaret Iberos</l>
               <l n="8.712">Atiades, profugosque daret sibi Cantaber hostes</l>
               <l n="8.713">Vindius, aprico iussos dare pectora campo, </l>
               <l n="8.714">Et venalitiam domitos gestare coronam;</l>
               <l n="8.715">Armatusque ruens patriis e montibus Astur,</l>
               <l n="8.716">Agmine tergemino audax ostentare Latinis</l>
               <l n="8.717">Frontem aquilis horumque etiam virtute fugatus</l>
               <l n="8.718">A muris quaesisset opem, nec laricia asyli</l>
               <l n="8.719">Par esset servare fidem. Belli ultima laurus,</l>
               <l n="8.720">Nullas passa faces, Latiis statura trophaeis, </l>
               <l n="8.721">Bellorum Augusti tetigit stans Lancia metam. </l>
               <l n="8.722">Hinc armis secura quies quaesitaque simplex</l>
               <l n="8.723">Composuit totum maiestas Caesaris orbem.</l>
            </div>
            <div type="poesis-caput">
               <head>26.</head>
               <l n="8.724"> Hinc fuit ut Latium toto quos axe remotos</l>
               <l n="8.725">Non vidit ferrum, caperet reverentia molis</l>
               <l n="8.726">Romanae, cui sponte datam, nec iure coactam</l>
               <l n="8.727">Armisono misere fidem: nec tendere dextram</l>
               <l n="8.728">Sarmata, nec deses Scytha, nec Phaetonte calentes</l>
               <l n="8.729">Eoo fecere moras<note place="foot" n="*">729 moras : morans</note>;
            nisi longius anno</l>
               <l n="8.730">Quam triplici protraxit iter, nam quarte profectos</l>
               <l n="8.731">A Gange et patrio praesens ab Hydaspe ferentes</l>
               <l n="8.732">Obsequium, Romae messis spectaverat Indos.</l>
            </div>
            <div type="poesis-caput">
               <head>27.</head>
               <l n="8.733"> Tunc nova telluris facies et ubique serenus</l>
               <l n="8.734">Ridebat partae pacis post gaudia vultus.</l>
               <l n="8.735">Tum secura graves implebant horrea messes</l>
               <l n="8.736">Et Bacchus sine lite fuit: Discordia terris</l>
               <l n="8.737">Exul inhumanum satiabat imagine sola</l>
               <l n="8.738">Bellorum rabidum, pugnae caedisque furorem.</l>
               <l n="8.739">Nec tamen hanc vis tota odii, nec saeva nocendi</l>
               <l n="8.740">Destituit rabies: regio deserta furentem</l>
               <l n="8.741">Spectavit Lybicos multo maiore veneno</l>
               <l n="8.742">Irritare, genus dirae Phorcinidis, angues:</l>
               <l n="8.743">Aspidas atque via tractos fumante chelidros,</l>
               <l n="8.744">Dipsadas et siccae cui est color aequus arenae, </l>
               <l n="8.745">Ammodyten, iaculosque leves, quibus ardua pinus</l>
               <l n="8.746">Scanditur, unde neci faciles, ceu praepes arundo</l>
               <l n="8.747">Desiliant, ac tela oris fatalia figant. </l>
               <l n="8.748">Serpentumque alias, ardens quibus Africa pollet, </l>
               <l n="8.749">In rabiem funesta egit Discordia formas. </l>
               <l n="8.750">Maius erat scythalis virus maiusque cerastis, </l>
               <l n="8.751">Maior arenosis basilisci sibilus oris</l>
               <l n="8.752">Auditus, praestans etiam infamare remotas </l>
               <l n="8.753">Ante venena nocens crudelis spiritus auras. </l>
               <l n="8.754">Si Cato Cyniphios signis laurentibus aestus</l>
               <l n="8.755">Tunc invicto animi nisu et virtute probasset, </l>
               <l n="8.756">Victa reliquisset Virtus vestigia, pestes</l>
               <l n="8.757">Impatiens tolerare novas, armante recenti</l>
               <l n="8.758">Funere Marmaricos Martis cultrice colubros. </l>
               <l n="8.759">Talis erat Lybicas augens Discordia mortes, </l>
               <l n="8.760">Dissidiis postquam fuerat fatalibus impos</l>
               <l n="8.761">Humanos turbare animos; patrisque Gradivi</l>
               <l n="8.762">Exilium et duras flebat gemebunda catenas. </l>
               <l n="8.763">Plorandum tamen est, quod non diuturnior aegra</l>
               <l n="8.764">Lumina confecit maeror; cui nexus amoris</l>
               <l n="8.765">Et pacis, revocato iterum Mavorte solutus</l>
               <l n="8.766">Ad prima ingratos laxavit gaudia rictus. </l>
            </div>
            <div type="poesis-caput">
               <head>28.</head>
               <l n="8.767"> Ira, et Avarities regum, queis tertia fertur</l>
               <l n="8.768">Accessisse comes, cordis caligo superbi,</l>
               <l n="8.769">Ambitio, quarum par est fortuna, lucroso</l>
               <l n="8.770">Saepe quod his felix Martis cadit alea talo.</l>
               <l n="8.771">Crescere proscripto non plus sua lucra Gradivo, </l>
               <l n="8.772">Exclamant; quare hunc tota tellure requirunt,</l>
               <l n="8.773">Inventumque specu eripiunt ferroque solutum</l>
               <l n="8.774">Ad privata aptum revocant compendia Numen. </l>
            </div>
            <div type="poesis-caput">
               <head>29.</head>
               <l n="8.775"> Immitis primum Ira “Meus,” dicebat, “inanis</l>
               <l n="8.776">Est sine Marte furor: regum quos summa voluntas,</l>
               <l n="8.777">Seu fas, sive nefas iubeat, non flectit inermis,</l>
               <l n="8.778">Vis armata domat. Regum est iniuria cives</l>
               <l n="8.779">Adversos impune pati! Consultius aegris</l>
               <l n="8.780">Mittitur e membris sanguis, quam cuspidis usu</l>
               <l n="8.781">Si vetito, totum pereat sine vulnere corpus. </l>
               <l n="8.782">Regnorum decus est iratos sanguine misso</l>
               <l n="8.783">Cum vestire potest hostilis purpura reges. </l>
               <l n="8.784">Flamma opus et ferro est: nihil est crudele, timeri</l>
               <l n="8.785">Quo valeat princeps: nulla est iniusta cruoris, </l>
               <l n="8.786">Bellorumque sitis, regum quae mitigat iram. </l>
               <l n="8.787">Imperii nullos partos sine sanguine fasces</l>
               <l n="8.788">Orbis habet: simili si saepe rigentur ab imbre</l>
               <l n="8.789">Quo primum nati, surgunt in culmina flores.</l>
               <l n="8.790">Regnorum natura eadem. Nil denique refert, </l>
               <l n="8.791">Dicatur quis plebis amans rex, sive tyrannus. </l>
               <l n="8.792">Infelix regum sine Marte precaria regnat</l>
               <l n="8.793">Purpura. Toto igitur Mars est quaerendus in orbe;</l>
               <l n="8.794">Uni concessum siquidem secura tueri</l>
               <l n="8.795">Regna et non pavidis sceptra inconcussa monarchis.” </l>
            </div>
            <div type="poesis-caput">
               <head>30.</head>
               <l n="8.796"> Desiit Ira loqui, quam sic sermone secuta est</l>
               <l n="8.797">Turpis Avarities: “Et ego sine faenore deses</l>
               <l n="8.798">Vivam opibus contenta meis? Sine Marte quid ultra</l>
               <l n="8.799">Accedat nostris partis per proelia gazis?</l>
               <l n="8.800">Sint mihi terrarum ingentes sine limite tractus,</l>
               <l n="8.801">Sint urbes, sint regna mihi! Nisi semper ad istas</l>
               <l n="8.802">Accedat vis maior opes, me reddit egentem</l>
               <l n="8.803">Quod nequit augeri pretium. Crescente beari</l>
               <l n="8.804">Imperio, non stante queo; neque principe dignos</l>
               <l n="8.805">Sola parit veniens ab avis opulentia, census. </l>
               <l n="8.806">Divitiae veteres, quibus est innata cupido</l>
               <l n="8.807">Augmenti nova lucra petunt, exempla peritae</l>
               <l n="8.808">Proferre illorum, quibus et fortuna Gradivo</l>
               <l n="8.809">Maiestasque stetit. Neque enim nisi censibus auctis</l>
               <l n="8.810">Regia servatur ducis intemerata potestas. </l>
               <l n="8.811">Dardaniae clari, spoliis Orientis onustas</l>
               <l n="8.812">Advexere rates; solius Roma pavebat</l>
               <l n="8.813">Ausoniae ditata opibus: quo tutior esset, </l>
               <l n="8.814">Externas quaesivit opes: spoliavit Iberos,</l>
               <l n="8.815">Assyrios, Numidas, Parthos, nudavit Anubim</l>
               <l n="8.816">Et Tyberim, Nilo, Rhodano Rhenoque bicorni</l>
               <l n="8.817">Pannonicoque Istro, fluviisque ferentibus aurum</l>
               <l n="8.818">Pactolo atque Hebro Medoque explevit Hydaspe.</l>
               <l n="8.819">Et me par fortuna vocat: si praeside regni</l>
               <l n="8.820">Marte legam validas mea sub vexilla cohortes</l>
               <l n="8.821">Hunc ego, quantumvis magni Pax exulis arma</l>
               <l n="8.822">Et meritum non grata premit (nam dissona vero</l>
               <l n="8.823">Ni loquimur, praesens Pacis per compita risus</l>
               <l n="8.824">Armati labor est fructus munusque Gradivi.</l>
               <l n="8.825">Qui tamen hanc peperit per tot discrimina constans,</l>
               <l n="8.826">Ingratam genitor probat inter vincula natam.)</l>
               <l n="8.827">Exilio et tenebris tristem corpusque gravantis</l>
               <l n="8.828">Orbibus implicitum ferri, in mea regna reducam, </l>
               <l n="8.829">Ingens imperii decus, oeconomumque profectae</l>
               <l n="8.830">A patre fortunae: quod enim ultra crescere possit</l>
               <l n="8.831">Se tota huic debet regalis copia gazae.”</l>
            </div>
            <div type="poesis-caput">
               <head>31.</head>
               <l n="8.832"> Immodica imperii censusque immensa cupido</l>
               <l n="8.833">Gradivi laudem postquam sic fata fuisset,</l>
               <l n="8.834">Ambitio malesana istam sic voce secuta est:</l>
               <l n="8.835">“Fata instant, pereo tristis, nisi grandior ornet</l>
               <l n="8.836">Me cumulus titulorum; quae me prisca vocari</l>
               <l n="8.837">Gloria nominibus multis facit, alget inanis</l>
               <l n="8.838">Vox, nisi quaesitae maiora vocabula famae</l>
               <l n="8.839">Accedant. Resides animos ferrique paventes</l>
               <l n="8.840">Spernit honor dextras, plorans neque pectoris imas</l>
               <l n="8.841">Dissimulat pupilla faces, non caeca superbas</l>
               <l n="8.842">Regnorum quas orbis habet spectare secures</l>
               <l n="8.843">Roboris ignaras nostri, quae nomina mille,</l>
               <l n="8.844">Mille meis possent titulos praebere triumphis. </l>
               <l n="8.845">Me, Macedo, tua fama trahit, tua gloria, Caesar, </l>
               <l n="8.846">Et tua, Pompei; mentem tua, Scipio, laurus</l>
               <l n="8.847">In sublime rapit: vobis dedit Africa nomen,</l>
               <l n="8.848">Armenia, Assyriae, Pontus, prostrata Saguntus,</l>
               <l n="8.849">Atque Numantini cineres sparsere serenos</l>
               <l n="8.850">Nominis aeterni radios, laudumque perennes</l>
               <l n="8.851">Inscripsere notas, victuri praemia Martis. </l>
               <l n="8.852">Par laudis famaeque mihi praecordia calcar</l>
               <l n="8.853">Affectumque fodit; summae petit ardua famae</l>
               <l n="8.854">Non socors animus: vilis stupidusque probatur</l>
               <l n="8.855">Qui sanguis pulchri flammis non bullit honoris. </l>
               <l n="8.856">Marte uti me fata volunt, quo numine solo</l>
               <l n="8.857">In decus et nomen claris ascenditur ausis. </l>
               <l n="8.858">Quae modo pax mundi est, blandiri mollibus aptam</l>
               <l n="8.859">Esse satis notum est animis, sed fortibus hostem. </l>
               <l n="8.860">Pro titulis famaque nihil studiosa valensque</l>
               <l n="8.861">Moliri soboles, fatis praesentibus ortam</l>
               <l n="8.862">Desidiem putet esse deam, quae ignava Gradivum</l>
               <l n="8.863">Expulit atque alio proscriptum detinet orbe.</l>
               <l n="8.864">Ingenii agrestis dea servilisque propago!</l>
               <l n="8.865">Hanc ipsam extorrem faciam! Petere ardua montis</l>
               <l n="8.866">Caucasei cogam! Reduci concedat apertos</l>
               <l n="8.867">Mavorti campos, urbes et rura, serendis</l>
               <l n="8.868">Pro laudum titulis et honorum messe iubebo!”</l>
               <l n="8.869">Haec tulit insana Ambitio; plausere loquenti</l>
               <l n="8.870">Ira et Avarities iunctisque in mutua dextris</l>
               <l n="8.871">Foedera, captivum statuunt exolvere Martem. </l>
               <l n="8.872">Quod pepigere nefas, modico post tempore factum est.</l>
            </div>
            <div type="poesis-caput">
               <head>32.</head>
               <l n="8.873"> Pax tamen interea niveis devecta quadrigis</l>
               <l n="8.874">Visebat vacuas Martis formidine gentes</l>
               <l n="8.875">Et laetis populorum animis ostendere verum</l>
               <l n="8.876">Laetitiae fontem, Hebraeae de ventre puellae</l>
               <l n="8.877">Emanaturum Numen festiva parabat. </l>
            </div>
            <div type="poesis-caput">
               <head>33.</head>
               <l n="8.878"> Mos erat antiquo in Latio populisque probatus</l>
               <l n="8.879">Albanis ritus sibi postea maxima sacrum</l>
               <l n="8.880">Quem Roma asseruit, clausas servare verenda </l>
               <l n="8.881">Religione fores, Martis dum libera ferro</l>
               <l n="8.882">Urbs erat et mitis tranquilla per oppida miles,</l>
               <l n="8.883">Tradita bisgemino quarum custodia Iano. </l>
               <l n="8.884">Has centum aerati vectes centenaque ferri</l>
               <l n="8.885">Robora centenoque chalybs munimine clausit. </l>
               <l n="8.886">Ast ubi seu Dacis Numidisque inferre volebant</l>
               <l n="8.887">Martem, aut Hircanos, nigros vel tendere ad Indos</l>
               <l n="8.888">Auroramque sequi Parthosque reposcere signa,</l>
               <l n="8.889">Tunc Capitolina trabea cinctuque Gabino</l>
               <l n="8.890">Insignis, pleno patrum praesente senatu,</l>
               <l n="8.891">Clausa patere dabat stridentia limina consul. </l>
               <l n="8.892">Iste prior pugnas, post ipsa probare solebat</l>
               <l n="8.893">Belli audax pubes: certumque volentia Martem</l>
               <l n="8.894">Aera sonora palam votum populare rogabant. </l>
               <l n="8.895">Longo autem belli postquam lassata furore,</l>
               <l n="8.896">Sed victrix palmisque ducum praelustris, easdem</l>
               <l n="8.897">Roma iterum clausura fores, regnantis ubique</l>
               <l n="8.898">Dat pacis signum: victrici tempora lauro</l>
               <l n="8.899">Praecincti caput, haec iucundi templa petebant</l>
               <l n="8.900">Romulidae lituumque hilari clangore togatus</l>
               <l n="8.901">Aptabat consul ferrata repagula saevis</l>
               <l n="8.902">Postibus et portam trudens aptabat utramque</l>
               <l n="8.903">Tunc certare omnes duros superaddere vectes. </l>
               <l n="8.904">Et centum aeratis limen munire catenis. </l>
               <l n="8.905">Tunc factus populi plausus totamque per urbem</l>
               <l n="8.906">Foeda relegato clamata opprobria Marti.</l>
               <l n="8.907">Bifrontis Iani postremo claudere portas</l>
               <l n="8.908">Contigit Augusto; pacis quo vindice postes</l>
               <l n="8.909">Terrigenis laxare suos dum praebarat aether</l>
               <l n="8.910">Ausonius<note place="foot" n="*">910: Ausonius : Autonius</note>
            vidit claudi sua limina Bifrons. </l>
               <l n="8.911">Atiadae praesenti aderat tunc ipsa paternum</l>
               <l n="8.912">Pax hilaris stipare latus: prior ille patentes</l>
               <l n="8.913">Concussit valvas iunctimque haerere coactis</l>
               <l n="8.914">Belli ferratis centum dat vincula portis. </l>
            </div>
            <div type="poesis-caput">
               <head>34.</head>
               <l n="8.915"> Undique compositae secura per otia pacis</l>
               <l n="8.916">Iussus erat mundus describi. Urgente tributum</l>
               <l n="8.917">Victore Augusto, quo Caesare totius orbis</l>
               <l n="8.918">Fluxerat in tabulas numerus censusque Latinas. </l>
               <l n="8.919">Caesareum, cui se victae submittere gentes</l>
               <l n="8.920">Debuerant, etiam, Syriam moderante Quirino</l>
               <l n="8.921">Edictum Iudaea tulit: generisque tribusque</l>
               <l n="8.922">Propria scribendos urbs invitabat Apellas. </l>
               <l n="8.923">Cuique sua notas accedere origine sedes</l>
               <l n="8.924">Ardor erat: captiva suos Iudaea tribules,</l>
               <l n="8.925">Quos habitare prius tribuum sine limite certo</l>
               <l n="8.926">Dispersos tulit; ad propriam gentile referre</l>
               <l n="8.927">Nomen et aera tribum famamque et nomen avorum</l>
               <l n="8.928">Servantes vidit. Genti sua nota cuique</l>
               <l n="8.929">Urbs erat atque sui generis primarius author. </l>
               <l n="8.930">Quaevis<note place="foot" n="*">930 quaevis : quaenis</note>
            bellorum post tot discrimina, clades, </l>
               <l n="8.931">Excidia, importata aliis domicilia terris</l>
               <l n="8.932">Postque novos reditus ignota ad tecta paterni</l>
               <l n="8.933">Climatis, authorem stirpisque tribusque tenebat</l>
               <l n="8.934">Posteritas memor, idque aequa ratione Tonantem</l>
               <l n="8.935">Disposuisse patet: cunctis dum nota vetustae</l>
               <l n="8.936">Gentis origo foret, propriam missurus in orbem</l>
               <l n="8.937">Progeniem, titulo carnis de Virgine sumptae, </l>
               <l n="8.938">Davidis sobolem materno ventre probaret. </l>
               <l n="8.939">Stemma suum tunc quisque palam gentemque professus</l>
               <l n="8.940">Implebat tabulas, laeto quas Roma legebat </l>
               <l n="8.941">Auspicio ut rerum domina constaret in urbe</l>
               <l n="8.942">Unigenam Mariae esse genus Davidis Iesum:</l>
               <l n="8.943">Unde sui generis, frustra obnitente protervo</l>
               <l n="8.944">Isacida tantum non agnoscente tribulem</l>
               <l n="8.945">Prodiret secura fides Mariamque Latinae</l>
               <l n="8.946">Assererent vero regum de sanguine cerae. </l>
            </div>
            <div type="poesis-caput">
               <head>35.</head>
               <l n="8.947"> Ut primùm Romana Ducum parentis Idumae</l>
               <l n="8.948">Movissent edicta lares, cognata remoti</l>
               <l n="8.949">Isacidae iussis cumulabant oppida donis.</l>
               <l n="8.950">Asseris tribui, Tyriis vicina colonis</l>
               <l n="8.951">Caede rubens Pharia, Machabeo robore clara, </l>
               <l n="8.952">Urbs Cadessa fuit, gentis quae nomina libro</l>
               <l n="8.953">Excepit. Beniaminum Bethava notavit, </l>
               <l n="8.954">Luza Ephraimum, Danem numeravit Ioppe.</l>
               <l n="8.955">Progenies Gaddis patriam petiere Saronem</l>
               <l n="8.956">Nomina dicturi. Tabulas Issachar iturus</l>
               <l n="8.957">In Latias Arbelem ibat multusque Zabulon</l>
               <l n="8.958">Natorum clara legione vocabula dixit.</l>
               <l n="8.959">At Nephtalidae Cidissum auxere penates</l>
               <l n="8.960">Et numero et censu. Dorae tribus ampla Manassis</l>
               <l n="8.961">Deposuit nomen. Praeses Macherunte Latinus</l>
               <l n="8.962">Rubenum inscripsit. Litus complexa, per aequor</l>
               <l n="8.963">Ascalis ire potens, urbs quae produxit iniquum</l>
               <l n="8.964">Herodem Simeonidas suscepit et albo</l>
               <l n="8.965">Intulit; et Levi soboles, cui limite certo</l>
               <l n="8.966">Nulla fuit tellus, aliis immixta ferebat</l>
               <l n="8.967">Cum tribubus censum: Iudae generosa propago</l>
               <l n="8.968">Scribebant Hebrone genus, nisi regia Iesse</l>
               <l n="8.969">Quos tetigit cognata domus, quorum inclita regis</l>
               <l n="8.970">Patria Iessigenae signavit nomina Bethlem. </l>
            </div>
            <div type="poesis-caput">
               <head>36.</head>
               <l n="8.971"> Iosippo ut primum Romani fama tributi</l>
               <l n="8.972">Et populare suas solvendi venit ad aures</l>
               <l n="8.973">Obsequium census Ephrateamque propagem</l>
               <l n="8.974">Stemmatis ad propriam sedem fontemque cieri</l>
               <l n="8.975">Audiit electum Bethlem, pro coniuge partum</l>
               <l n="8.976">Opperiente brevi post tempore (conscia ventris</l>
               <l n="8.977">Delia iam nonum siquidem crescebat in orbem)</l>
               <l n="8.978">Sollicitus tenerae fatur sic voce maritae:</l>
               <l n="8.979">“Feta Tonante nurus, praesenti nuntia brumae</l>
               <l n="8.980">Importuna fero: Romanus nomina Caesar</l>
               <l n="8.981">Nostra petit debentque novum data nomina censum</l>
               <l n="8.982">Et proprios coram tribuum distinguere vultus</l>
               <l n="8.983">Postulat Ausonius qui colligit aera minister. </l>
               <l n="8.984">Bethleme est nobis communis utrique petita</l>
               <l n="8.985">A Iesse genitore domus, quae murice regum</l>
               <l n="8.986">Tecta olim, nunc tecti expers. Illa urbe Latinis</l>
               <l n="8.987">Imperiis nos stare decet: tribus altera quosvis</l>
               <l n="8.988">Sanguinis externos illuc vetat ire nepotes. </l>
               <l n="8.989">Nos vero decimus proavitis sistere tectis</l>
               <l n="8.990">Debebit mensis; te illius propria Phoebes</l>
               <l n="8.991">Quam vereor ne laedat hiems, ignota petentem</l>
               <l n="8.992">Limina! Teque etiam memini dixisse beatum </l>
               <l n="8.993">Divinumque uteri solem sua lumina mundo, </l>
               <l n="8.994">Extremo decimae lunae splendore daturum. </l>
               <l n="8.995">Quae foret – ah! – proprios extra fortuna penates</l>
               <l n="8.996">Divini infantis? Tuque ipsa puerpera posses</l>
               <l n="8.997">Quale inter duros fortassis habere tribules</l>
               <l n="8.998">Obsequium? Talis rerum me terret imago.”</l>
            </div>
            <div type="poesis-caput">
               <head>37.</head>
               <l n="8.999"> His monitis haeret tacitus, quem pectore multa</l>
               <l n="8.1000">Versantem affatur prudens his vocibus uxor:</l>
               <l n="8.1001">“Te precor adversos animi componere fluctus,</l>
               <l n="8.1002">Iosippe. Augustus dum scribit nomina Caesar, </l>
               <l n="8.1003">Divinum paritura dabo terrena gigantem</l>
               <l n="8.1004">Si genetrix, agit ista Deo mandante Latinus</l>
               <l n="8.1005">Isacidûm Princeps, numerum ut puer augeat iste</l>
               <l n="8.1006">Ingentem nactus scribam; qui talis ut esset, </l>
               <l n="8.1007">Hic prius Augustum felicem reddidit infans, </l>
               <l n="8.1008">Numinis ignarum tanti, cui ista ferendum</l>
               <l n="8.1009">Ad censum properat soboles interque nocentum</l>
               <l n="8.1010">Scribi hominum turbam splendor divinus anhelat. </l>
               <l n="8.1011">Pone metum, Iosippe! Viam, quam tanta potestas</l>
               <l n="8.1012">Mandat, solstitiis quamvis brumalibus, ibo. </l>
               <l n="8.1013">Ibo, licet nono gravidam iam Delia cornu</l>
               <l n="8.1014">Respiciat partusque meos effaeta videre</l>
               <l n="8.1015">Promittat, nil iussa moror, nec principis aequo</l>
               <l n="8.1016">Imperio obnitor; Deus est, qui Caesare mundum</l>
               <l n="8.1017">In tabulas cogente, iubet Bethlemia rura</l>
               <l n="8.1018">Visere: qualiscumque meum divina gubernet</l>
               <l n="8.1019">Cura uterum, non maesta feram: dabit illa parenti</l>
               <l n="8.1020">Et soboli, quantum ipsius suprema probabit, </l>
               <l n="8.1021">Quae semper iusta est, rerum adiumenta voluntas.” </l>
            </div>
            <div type="poesis-caput">
               <head>38.</head>
               <l n="8.1022"> Gavisus grato sponsae sermone maritus</l>
               <l n="8.1023">Mox iussum meditatur iter triplicisque diei</l>
               <l n="8.1024">Gressurus maiore via, quod longa petebat</l>
               <l n="8.1025">Excessus mora, solvendi commune quod aeris</l>
               <l n="8.1026">Edictum, tum quod tardus dubiusque monebat</l>
               <l n="8.1027">Ad propriam sedem reditus certique poposcit</l>
               <l n="8.1028">Cura puerperii. Totum ratione sagaci</l>
               <l n="8.1029">Evolvit quantumque sua bene providus esse</l>
               <l n="8.1030">Pauperie potuit, tales disponit ad usus.</l>
               <l n="8.1031">Castibus at cunctis quoniam prohibebat egestas</l>
               <l n="8.1032">Esse parem, sua ubi rerum pusilla facultas</l>
               <l n="8.1033">Aptari nequiit, matri sobolique paranda,</l>
               <l n="8.1034">Ut Virgo admonuit, curis caelestibus addit.</l>
            </div>
            <div type="poesis-caput">
               <head>39.</head>
               <l n="8.1035"> Unde dapes sponsi solitas vitamque petebant</l>
               <l n="8.1036">Hortus erat plantis modicus, sed edulibus herbis</l>
               <l n="8.1037">Sufficiens tectisque ipsis non dissitus hortus. </l>
               <l n="8.1038">Arboribus tenuis subiectum bucula gramen</l>
               <l n="8.1039">Et rude carpebat pecus: inde domestica Ioseph</l>
               <l n="8.1040">Auxilia et parcum mensae vectigal habebat. </l>
               <l n="8.1041">Bos etenim grato distendens ubera passu</l>
               <l n="8.1042">Butyrum cum lacte dabat, vel lacte coactos</l>
               <l n="8.1043">Caseolos: aurita pecus seu ligna tepenti</l>
               <l n="8.1044">Importando foco tenuisque annona rotatis</l>
               <l n="8.1045">Cum fuerat subigenda petris, non grande subibat</l>
               <l n="8.1046">Pondus et altricum remeabat baiula frugum. </l>
               <l n="8.1047">Praecipuum vero proprii fortuna laboris, </l>
               <l n="8.1048">Malleus et culter, runcina, dolabra, securis</l>
               <l n="8.1049">Iosippo vectigal erat pretiumque fabrilis</l>
               <l n="8.1050">Quale laboranti poterat contingere lucri,</l>
               <l n="8.1051">Aeris tota fuit regalis copia tecti. </l>
               <l n="8.1052">Accessere tamen census, quos regia Virgo</l>
               <l n="8.1053">A docta quaerebat acu; licet ille novarum</l>
               <l n="8.1054">Vota fatigaret nuruum labor, attamen aeris</l>
               <l n="8.1055">Parva legebatur merces, divina puellae</l>
               <l n="8.1056">Fila et Virgineae non aequans segmina telae. </l>
               <l n="8.1057">His tamen exiguis operum proventibus aequus</l>
               <l n="8.1058">Aedis erat capitum numerus: materque faberque</l>
               <l n="8.1059">Tota domus duo sunt: iidem parentque iubentque.</l>
               <l n="8.1060">Caelica venisset dum Virginis integra matris</l>
               <l n="8.1061">Ad cumulum proles, quae dum feliciter ivit</l>
               <l n="8.1062">In numerum, non auxit opes, sed amare repertam</l>
               <l n="8.1063">Matris egestatem facilis; quin fluxa bonorum</l>
               <l n="8.1064">Ludibrium quam vile esset fortuna, docebat. </l>
               <l n="8.1065">Huic tamen accessit Domui: peritura deesse</l>
               <l n="8.1066">Cui voluit si dona Deus; cumulavit egenos</l>
               <l n="8.1067">Divinarum ampla Charitum ubertate penates. </l>
            </div>
            <div type="poesis-caput">
               <head>40.</head>
               <l n="8.1068"> Hic si ficta iuvat veris componere: pauper </l>
               <l n="8.1069">Baucis erat quoque grata deis gratusque Philemon</l>
               <l n="8.1070">Pauperie, thalami nexu, probitate, pudore</l>
               <l n="8.1071">Ac aetate pares paupertatemque ferendo</l>
               <l n="8.1072">Effecere levem. Postquam admisisse supremos</l>
               <l n="8.1073">Postibus angustis, stipula cannaque palustri</l>
               <l n="8.1074">Protectis, humiles mortalis imagine vultus</l>
               <l n="8.1075">Concessit sors laeta Deos. Ubi mersa paludem</l>
               <l n="8.1076">In luteam de monte vident, quae sicca stetere</l>
               <l n="8.1077">Tecta prius, spectant proprii pia limina tecti</l>
               <l n="8.1078">Et superesse stupent aliarum labe domorum. </l>
               <l n="8.1079">Illa vetus dominis et iam casa parva duobus, </l>
               <l n="8.1080">Vertitur in templum. Pelignus talia vates</l>
               <l n="8.1081">Dum commenta dabat, veram Iudaea parabat</l>
               <l n="8.1082">Commenti formam: minor ipso est fabula vero. </l>
               <l n="8.1083">Virginis haec eadem nam sedes parva, volucre</l>
               <l n="8.1084">Vertitur in templum, non carnis imagine falsa</l>
               <l n="8.1085">Aeterni postquam facta est domus hospita Verbi. </l>
               <l n="8.1086">Hanc, inopes quondam, caeli de monte iugales</l>
               <l n="8.1087">Conspexere pii vacuas migrare per auras, </l>
               <l n="8.1088">Aspera dum cernunt aliarum fata domorum</l>
               <l n="8.1089">In cineres vertisse trabes Martemque propinquos</l>
               <l n="8.1090">Incendisse lares. Manet illa aevumque manebit</l>
               <l n="8.1091">In reliquum: lateres nudos cinxere columnae, </l>
               <l n="8.1092">Cultaque votivis nigrescunt limina flammis. </l>
               <l n="8.1093">Artant dona tholos, stellis laquearia fulgent, </l>
               <l n="8.1094">Gemma tegit postes aurataque tecta videntur,</l>
               <l n="8.1095">Caelataeque fores adopertaque marmore tellus. </l>
               <l n="8.1096">Quaeque prius pauper, regum nunc dives abundat</l>
               <l n="8.1097">Muneribus domus et summis se molibus aequat, </l>
               <l n="8.1098">Reptantesque ruunt illius ad oscula gentes. </l>
               <l n="8.1099">Numinis haec meruit digna mercede recepti,</l>
               <l n="8.1100">Baucidis et fictas superare Philemonis aras. </l>
            </div>
            <div type="poesis-caput">
               <head>41.</head>
               <l n="8.1101"> Cum propria postquam fuerat luctatus Ioseph</l>
               <l n="8.1102">Pauperie, Latiis nec iusta numismata iussis</l>
               <l n="8.1103">Suppeterent, tamen ille viae se credere certus</l>
               <l n="8.1104">Hoc statuit pigramque bovem rudiusque tributo</l>
               <l n="8.1105">Permutare pecus, quamcumque immiserit ultra</l>
               <l n="8.1106">Axe Deus perferre lubens cum coniuge sortem. </l>
               <l n="8.1107">At divina uteri mater nonae indice lunae</l>
               <l n="8.1108">Certa nec aethereo ventris momenta docente</l>
               <l n="8.1109">Aligero monitore carens, prope temporis esse</l>
               <l n="8.1110">Illius spatium quo caelica prodeat alvo</l>
               <l n="8.1111">Progenies, abitura parat quae lina tegendo</l>
               <l n="8.1112">Artandoque inter telarum vincula nato</l>
               <l n="8.1113">Quaeque suos usus tunc sunt habitura reponit. </l>
               <l n="8.1114">Iamque aderat quo sede dies exire paterna, </l>
               <l n="8.1115">Seque virumque remota procul petere arva monebat,</l>
               <l n="8.1116">Cum vacui curam laris ingentemque latentis</l>
               <l n="8.1117">Prodigii sedem terrena volentia numquam</l>
               <l n="8.1118">Dimitti qua membra Deum subiisse tenebat</l>
               <l n="8.1119">Tunc occulta fides, cognatae stirpis Abramo</l>
               <l n="8.1120">Tobia genito patre commendasset Ioseph, </l>
               <l n="8.1121">Urbe migrat propriisque notat vestigia plantis.</l>
               <l n="8.1122">Nulla etiam gravidi Virgo fastidia ventris</l>
               <l n="8.1123">Passa, per Isacios ibat laetissima colles </l>
               <l n="8.1124">Plena Deo mater. Sed ubi fortasse labaret</l>
               <l n="8.1125">Planta, vehi tardo coniux orabat asello</l>
               <l n="8.1126">(Hunc etenim torvamque bovem praesentis agebat</l>
               <l n="8.1127">Servitii pretiique fidem) pressitque modestum</l>
               <l n="8.1128">Interdum pecus, oranti non dura marito. </l>
            </div>
         </div>
         <div type="poesis-liber" met="hexameter" n="9">
            <head>LIBER IX. IESSEIDOS </head>
            <div type="poesis-caput">
               <head>1.</head>
               <l n="9.1"> Tertia Phoebeos ad frena redire iugales</l>
               <l n="9.2">Memnonius Ganges et Arabs aspexit Eous,</l>
               <l n="9.3">Iosippo propria postquam de sede profecto</l>
               <l n="9.4">Simplicis hospitium lucis Solymaea dedisset</l>
               <l n="9.5">Religio. Petit immodicam congressibus urbem</l>
               <l n="9.6">Et templum portante Deum cum coniuge sponsus.</l>
               <l n="9.7">Summa fuit templi ratio, quo cordis utrumque</l>
               <l n="9.8">Urgebat calor: exiguis promentibus ingens</l>
               <l n="9.9">Obsequium donis sacraeque morantibus aedis</l>
               <l n="9.10">Parte humili, attonitis templi nova reddita mystis</l>
               <l n="9.11">Vox fuit, arcana prorsus de sede, supremo</l>
               <l n="9.12">Ex adyto: “Bethlem gaude, primoribus una</l>
               <l n="9.13">Ex populis tellus: ex te prodire videbis,</l>
               <l n="9.14">Qui Dux augustas premat Israëlis habenas, </l>
               <l n="9.15">Initii gnaro cui non egressus ab aevo.</l>
               <l n="9.16">Ille idem in censum properat numerumque Latinae</l>
               <l n="9.17">Lege potestatis.” Praecepta tribulibus aures</l>
               <l n="9.18">Vox tenuit mentemque pavor sensumque relatae, </l>
               <l n="9.19">Communis tribuum, stat vocis habere cupido.</l>
               <l n="9.20">Fit populi murmur mystes aperire rogantis,</l>
               <l n="9.21">Quid fati vox ista ferat: sed clarus egeret</l>
               <l n="9.22">Qui nullo est praesens, referunt, interprete sermo.</l>
               <l n="9.23">Messiam, dixere, sui documenta parantem</l>
               <l n="9.24">Adventus, misisse istam, ne ignotus adesset, </l>
               <l n="9.25">Isacidis famam. Sed qui magis apta reservat</l>
               <l n="9.26">Indicia, ingenti cum maiestate verendus, </l>
               <l n="9.27">Augustumque latus Solymo observante senatu, </l>
               <l n="9.28">Stipatus populis et tanto principe dignae</l>
               <l n="9.29">Robore militiae septus regnique toparchis, </l>
               <l n="9.30">Praeferri solitas volet a lictore secures. </l>
               <l n="9.31">Hic laeti gestire omnes plenamque Monarchae</l>
               <l n="9.32">Vicino spondere fidem; tum ferre Tonanti, </l>
               <l n="9.33">Iam prope spectando coram pro principe, laudes. </l>
            </div>
            <div type="poesis-caput">
               <head>2.</head>
               <l n="9.34"> At ferus Herodes, cuius cito venit ad aures</l>
               <l n="9.35">Vox populique fides pectusque; illata momordit, </l>
               <l n="9.36">Quod dextra hunc fortem, iusti quod lege severum,</l>
               <l n="9.37">Cui femori est ensis, cui pectus aheneus ambit</l>
               <l n="9.38">Iustitiae thorax, torquet Polycletide virga</l>
               <l n="9.39">Aequius, ipsius quod sit quoque regula recti,</l>
               <l n="9.40">Quod digitis sceptrum. Contectus casside frontem</l>
               <l n="9.41">Iudicii recta librat terrena staterâ</l>
               <l n="9.42">Atque parem mirando operum molimine, dicunt, </l>
               <l n="9.43">Esse Deo. Hebraeis promissum fascibus aiunt</l>
               <l n="9.44">Fata, nimis Solymae, populoque haerentia fata.</l>
               <l n="9.45">Intremuit iustum metuens Heroa tyrannus.</l>
               <l n="9.46">Novit enim Solymi possessor iniquus honoris</l>
               <l n="9.47">Quod gemino nec Phoebo aether, neque regna duobus</l>
               <l n="9.48">Regibus aequa satis, vel tunc mage, pectore quando</l>
               <l n="9.49">Adverso vitiis unus, virtutibus alter</l>
               <l n="9.50">Praestat et oppositis regnum moderantur habenis.</l>
               <l n="9.51">Haec et plura animo versantem et plura timentem</l>
               <l n="9.52">Deserit Herodem timor et praesente superbus</l>
               <l n="9.53">Imperio fingit se nil ventura vereri. </l>
               <l n="9.54">Callida sic regum sunt pectora, velle videri</l>
               <l n="9.55">Impavidos cum plura timent, et fronte serena</l>
               <l n="9.56">Emendant, obscura tegunt quam nubila mentem.</l>
               <l n="9.57">Fata, rudis veluti, Herodes nocturna popelli</l>
               <l n="9.58">Somnia deridet. “Quis” ait, “mihi regna protervis</l>
               <l n="9.59">Eripiet signis? Propriae si pellere regem</l>
               <l n="9.60">Externum nequeunt vires, mihi Romula pubes</l>
               <l n="9.61">Praesto est Augustique potens et amica voluntas. </l>
               <l n="9.62">Quae regio est missura ducem, quem Dardana virtus</l>
               <l n="9.63">Non premat et validae non occupet horror Idumes?”</l>
            </div>
            <div type="poesis-caput">
               <head>3.</head>
               <l n="9.64"> Sed Virgo et voces adyti et diversa ferentis</l>
               <l n="9.65">Excipiens populi sensum taciturna latebat</l>
               <l n="9.66">Atque ipso praegnans Duce, quem Iudaea petebat,</l>
               <l n="9.67">Isacidis ignota parens. Nec prodere sese</l>
               <l n="9.68">Sustinuit sapiens Virgo, sat gnara superbum</l>
               <l n="9.69">Indigenas sperare Ducem quem mater opumque</l>
               <l n="9.70">Regnorumque potens utero regina tulisset. </l>
               <l n="9.71">Intacti vero referentem pondera ventris, </l>
               <l n="9.72">Propria mendacem cito condemnasset egestas. </l>
               <l n="9.73">Ut taceam insidias et regis barbara semper</l>
               <l n="9.74">Consilia Herodis, melius quae posse silendo</l>
               <l n="9.75">Effugere indemnemque uterum praestare, sciebat. </l>
               <l n="9.76">“Tempus erit, mea quando nihil valitura iacebunt</l>
               <l n="9.77">Auxilia et mulier regis conatibus impar</l>
               <l n="9.78">Caelestes poscam curas” aiebat, “opemque</l>
               <l n="9.79">Maiorem humanâ sobolis tutela vocabit.</l>
               <l n="9.80">Nunc exile tuae, Deus, irradiare memento</l>
               <l n="9.81">Ancillae pectus mentemque, ut nutibus illa</l>
               <l n="9.82">Aequa tuis semper, celsi super ordine sistat</l>
               <l n="9.83">Consilii, placitoque orbem moderante quiescat.”</l>
            </div>
            <div type="poesis-caput">
               <head>4.</head>
               <l n="9.84"> Ut satis indultum votis, excedit uterque</l>
               <l n="9.85">Delubro coniux: Bethlem suspirat uterque.</l>
               <l n="9.86">Urbem hanc pollentem rerum paradison amoena</l>
               <l n="9.87">Temperie Iudaeus habet. Par credita nulli</l>
               <l n="9.88">Est tribui ubertas: quovis sub sidere tellus</l>
               <l n="9.89">Florida, continui plaga veris, odoris inanes</l>
               <l n="9.90">Festiva hortorum facies non sustinet auras. </l>
               <l n="9.91">Haec mage flava Ceres, praestantior arva Lyaeus</l>
               <l n="9.92">Occupat et pressis melior despumat ab uvis.</l>
               <l n="9.93">Hic orituri olim terrena e matre Tonantis</l>
               <l n="9.94">Praescia, communi ne vultu occurreret, omnem</l>
               <l n="9.95">Explicuit festivi oris natura decorem. </l>
               <l n="9.96">Hic regum domus, hic patria est et stirpis origo</l>
               <l n="9.97">Iessiacae, hic prima postremus origine fructus</l>
               <l n="9.98">Nobilior: proprio hic manavit purior unda</l>
               <l n="9.99">Fonte, sua melior venit propagine botrus,</l>
               <l n="9.100">Postremo matris generosius ubere nectar</l>
               <l n="9.101">Profluxit, quia virgineum; de matre virilis</l>
               <l n="9.102">Flammae experte viro venit vir fortior omni,</l>
               <l n="9.103">De foeda stirpis specie speciosus amoris</l>
               <l n="9.104">Surculus exivit, locupletior omnibus infans</l>
               <l n="9.105">Stemmatis extrema de paupertate refulsit. </l>
               <l n="9.106">Fortunata domus tali completa triumpho,</l>
               <l n="9.107">Fine suo, quam authore sui felicior aevo.</l>
               <l n="9.108">Regum prima domus, quam si postremus honoris</l>
               <l n="9.109">Sublimavit apex, cuius finivit elenchum</l>
               <l n="9.110">Verbi immensa eadem, mentis quae effata paternae</l>
               <l n="9.111">Complet maiestas. Generis Iessea venustas</l>
               <l n="9.112">Ultima: postremam stirpis sortita coronam</l>
               <l n="9.113">Frons immortalis, cuius finale suorum</l>
               <l n="9.114">Praeteritas regum non fert diadema ruinas. </l>
            </div>
            <div type="poesis-caput">
               <head>5.</head>
               <l n="9.115"> Nunc, Bethlem, laetare! Tuis iam postibus haeret</l>
               <l n="9.116">Admittique suis Davidis postulat heres</l>
               <l n="9.117">Non falsus rectis: aperi tua limina, Bethlem,</l>
               <l n="9.118">Iesseumque datis portis admitte nepotem!</l>
               <l n="9.119">Proh dolor! Immitis Bethlem, crudelia tecta!</l>
               <l n="9.120">Infelix regio, tantus tibi spernitur hospes:</l>
               <l n="9.121">Reicis urbe sua depulsum ad bruta Tonantem.</l>
               <l n="9.122">Iosippus siquidem Solymis digressus ab oris</l>
               <l n="9.123">Molle legebat iter facilique labore diurnum</l>
               <l n="9.124">Nactus Ephrataeis labens sub moenibus astrum</l>
               <l n="9.125">Hic sibi quaesitum doluit commune negari</l>
               <l n="9.126">Hospitium. Supplex orat vergente pudica</l>
               <l n="9.127">Ad partum sponsa et tecti quodcumque precatur</l>
               <l n="9.128">Neglecti vacuum stabulique exile vel antri</l>
               <l n="9.129">Deserti spatium, sed ubique immitia supplex</l>
               <l n="9.130">Orator responsa tulit. Demum urbe recedens</l>
               <l n="9.131">Numinis arbitrium sic disponentis adorat. </l>
               <l n="9.132">Non procul urbe ipsa, veteri sublustris hiatu</l>
               <l n="9.133">Iosippo deprensa fuit praesentibus apta</l>
               <l n="9.134">Visa malis statio: speluncae imitata figuram</l>
               <l n="9.135">Et spelunca fuit; qui tunc melioris egenus</l>
               <l n="9.136">Hospitii, reduces Phoebi excipiente quadrigas</l>
               <l n="9.137">Oceano; nullo dignatis hospite, proli</l>
               <l n="9.138">Divinae aptatis (huic servabatur inanis</l>
               <l n="9.139">Illa specus) Boreae flatus vitavit in antris.</l>
               <l n="9.140">Speluncam faber ingreditur pecudumque duarum</l>
               <l n="9.141">Servitium gravidamque tegit specus una puellam.</l>
            </div>
            <div type="poesis-caput">
               <head>6.</head>
               <l n="9.142"> Nox erat et varios vultus telluris opacae</l>
               <l n="9.143">Vix dederant tenues caeli discernere stellae;</l>
               <l n="9.144">Umbra antri sed maior erat, quod nulla subire</l>
               <l n="9.145">Vel modica externae possent ludibria lucis. </l>
               <l n="9.146">Vir parvum ut strueret collectis frondibus ignem</l>
               <l n="9.147">Ignis abest. Postquam nigro commissa mapali</l>
               <l n="9.148">Uxor erat, volat ut potuit repetitque propinqua</l>
               <l n="9.149">Hospitia et modicae deposcit semina flammae. </l>
               <l n="9.150">Ut sibi concessus torris, cum munere laetus</l>
               <l n="9.151">Ad stabulum celeri vertit vestigia planta. </l>
               <l n="9.152">Ardor ut illatus specui, ramalia sparsim</l>
               <l n="9.153">Iosippus proiecta levat, cremiisque per antrum</l>
               <l n="9.154">Deprensis motâ Vulcanum suscitat aurâ.</l>
               <l n="9.155">Ut flamma effulsit, deserti apparuit atra </l>
               <l n="9.156">Effigies antri pecorumque boumque per imam</l>
               <l n="9.157">Fusa loci faciem vestigia foeda iacebant. </l>
               <l n="9.158">Inde statim patuit, species quod bucera vili</l>
               <l n="9.159">Haesisset tecto, ut faeno praesepe refertum,</l>
               <l n="9.160">Et veluti disiecta vagè stramenta notabant.</l>
               <l n="9.161">Vir pecudi adductae gaudens non deesse relicti</l>
               <l n="9.162">Graminis et palearum escam, grave olentia tecti</l>
               <l n="9.163">Protinus aptatis everrit pondera ramis. </l>
               <l n="9.164">Purgatoque loci spatio, quod straminis illic</l>
               <l n="9.165">Repperit, ad fessae componit strata maritae. </l>
               <l n="9.166">Illa tamen durum sponsi spectare laborem</l>
               <l n="9.167">Difficilis, non mansit iners, nec deside prompti</l>
               <l n="9.168">Auxilii dextrâ; retrahit neque vilibus aptum</l>
               <l n="9.169">Obsequium curis, tolerans et fortis in omni</l>
               <l n="9.170">Fortunae congressu, animi plenissima Virgo. </l>
               <l n="9.171">Dura velut validis tentata sub ictibus incus</l>
               <l n="9.172">Ignivomis ferri studiis immota resistens, </l>
               <l n="9.173">Dum chalybis pondus tolerat fabrûmque lacertos, </l>
               <l n="9.174">Regum delicias maiestatisque coronas </l>
               <l n="9.175">Fabricat, imperiique et honoris signa: superbi</l>
               <l n="9.176">A molli numquam veniunt incude labores. </l>
               <l n="9.177">Talis erat Virgo, talis Iosippus, honores</l>
               <l n="9.178">Promeriti aeternos, nec non sublimia nacti</l>
               <l n="9.179">Casibus ingratis animi pro laude trophaea. </l>
            </div>
            <div type="poesis-caput">
               <head>7.</head>
               <l n="9.180"> Ut tepefacta foco mediae nox humida brumae, </l>
               <l n="9.181">Et rude correctum spelaeum hiemisque repulsus</l>
               <l n="9.182">E membris rigor et multam iam sidera noctem</l>
               <l n="9.183">Errassent, urgere graves sopor incipit artus. </l>
               <l n="9.184">Concessura velut somno sua lumina mater, </l>
               <l n="9.185">Stramine consedit, cubito cervice reclinis</l>
               <l n="9.186">Supposito. Pressa duplici quoque luce soporem</l>
               <l n="9.187">Visa pati: natura leves admittere somnos</l>
               <l n="9.188">Cogere forte nurum potuit, natura sed altos</l>
               <l n="9.189">Virgineae mentis nequiit prohibere volatus. </l>
               <l n="9.190">Debuerat modicam membris praestare quietem,</l>
               <l n="9.191">Numquam animo: procul est, ut mox paritura sopori<note place="foot" n="*">191 sopori : sapori</note>
               </l>
               <l n="9.192">Pectoris immodicas potuisset subdere flammas. </l>
            </div>
            <div type="poesis-caput">
               <head>8.</head>
               <l n="9.193"> Segnis adhuc aberat, noctem quae parte secaret</l>
               <l n="9.194">Hora pari et medio nobis adversa diurnam</l>
               <l n="9.195">Climata respicerent gradientem tramite luce, </l>
               <l n="9.196">Qui nobis vero summae caliginis index</l>
               <l n="9.197">Est Phoebi ascensus, cum membra prementia stratum</l>
               <l n="9.198">Figit humi genibus Virgo, praesaga propinqui</l>
               <l n="9.199">Numinis; reliquas una prece colligit horas. </l>
               <l n="9.200">Nox caeli medium cum iam prope curreret axem, </l>
               <l n="9.201">Ex antro caelum fieri videt atque sereno</l>
               <l n="9.202">Sole magis rutilans spelaeum seque beatis</l>
               <l n="9.203">Agminibus cinctam obstupuit. Raptoque supremas</l>
               <l n="9.204">Ad sedes animo, Numen videt et divinae</l>
               <l n="9.205">Fit praesens Triadi: Patrem Prolemque tuetur </l>
               <l n="9.206">Atque Deum quem spirat amor communis adorat. </l>
               <l n="9.207">Hic propriae sobolis conspexit hypostasin aevo</l>
               <l n="9.208">Mole nihilque ipsum quod circumscriberet, una</l>
               <l n="9.209">Maiestate parem reliquis. Tum plenius omne</l>
               <l n="9.210">Susceptae sobolis fatum casusque futuros</l>
               <l n="9.211">Edidicit meliusque afflatis vatibus hausit</l>
               <l n="9.212">Divinum lumen; maior quoque mentibus ipsis</l>
               <l n="9.213">Aethereis est venturi data copia veri. </l>
               <l n="9.214">Nec mirum: decuit siquidem superaret ut alta</l>
               <l n="9.215">Reginae addictos matrisque scientia servos. </l>
               <l n="9.216">Notitia crescente faces mentisque calorem</l>
               <l n="9.217">Auxit et aeternis arsura incendia flammis. </l>
               <l n="9.218">Hic proprium vitae cursum fatumque legebat:</l>
               <l n="9.219">Hic gladios, hic mucrones, hic mentis acerbos</l>
               <l n="9.220">Quos olim passura fuit spectabat agones. </l>
               <l n="9.221">Laetitiae sed magna fuit tunc causa dolorum </l>
               <l n="9.222">Cernere diluviem: placitumque est Numinis ultro</l>
               <l n="9.223">Amplexa et gaudens, nullis mucronibus impar</l>
               <l n="9.224">Ad quaecumque patens exponit vulnera pectus.</l>
               <l n="9.225">Hac habita rerum specie, torrentis et instar<note place="foot" n="*">225
                instar : instas</note>
               </l>
               <l n="9.226">Virgineo raptim fusis in pectore caeli</l>
               <l n="9.227">Deliciis utero prodit pulcherrima Verbi</l>
               <l n="9.228">Progenies, qua maiorem prius edere Numen</l>
               <l n="9.229">Rerum infinitis non quiverat argumentis. </l>
               <l n="9.230">Terrarum, caelique décor, promissus ad orbis</l>
               <l n="9.231">Imperium princeps, nullo non maximus aevo, </l>
               <l n="9.232">Virginea matris parvus puer exit ab alvo. </l>
            </div>
            <div type="poesis-caput">
               <head>9.</head>
               <l n="9.233"> Hic velut e somno evigilans sibi reddita Virgo</l>
               <l n="9.234">Non aliquo puri partus concussa dolore </l>
               <l n="9.235">(Nam veluti speculum splendor, sic ista parentis</l>
               <l n="9.236">Viscera transivit soboles, vel graminis imber</l>
               <l n="9.237">Innocuus, vel floris odor qui surgit in auras</l>
               <l n="9.238">Inviolata horti specie), sed Numinis ore</l>
               <l n="9.239">Aspecto felix, postquam remorantibus undis</l>
               <l n="9.240">Virginea explevit divinus pectora torrens</l>
               <l n="9.241">Siccatoque ruens lucis stetit impetus alveo, </l>
               <l n="9.242">Compages veterem sensum terrena recepit.</l>
               <l n="9.243">Utque prius fuerat, gemino se poplite curvam</l>
               <l n="9.244">Repperit atque stupens in vilibus invenit herbis</l>
               <l n="9.245">Fusum utero coram gelidos torquere Tonantem</l>
               <l n="9.246">Artus maternoque oculos componere vultu. </l>
            </div>
            <div type="poesis-caput">
               <head>10.</head>
               <l n="9.247"> Nunc ego divinas matris qua dicere flammas</l>
               <l n="9.248">Voce ausim, quo arcana sono complectar amoris</l>
               <l n="9.249">Prodigia? Aethereae minus hac arsere profectae</l>
               <l n="9.250">Ad visenda hominis Verbi cunabula mentes. </l>
               <l n="9.251">Non ego, si linguae centum sint oraque centum,</l>
               <l n="9.252">Sintque mihi centenae animae, vel vertice laeto</l>
               <l n="9.253">Nectat adoratas et Smyrna, et Mantua lauros,</l>
               <l n="9.254">Non mihi si Phoebus cytharam, describere viso</l>
               <l n="9.255">Quae fuerint, Virgo, tibi corda calentia nato, </l>
               <l n="9.256">Sufficiam: sacro mater mirabilis aestu!</l>
            </div>
            <div type="poesis-caput">
               <head>11.</head>
               <l n="9.257"> Hic ubi se nimio cordis correpta calore</l>
               <l n="9.258">In sobolem effudit genetrix, quae Virgo priore</l>
               <l n="9.259">Attulit ad partum curâ, dare tegmina membris</l>
               <l n="9.260">Linea festinat; sed quod leviora putasset,</l>
               <l n="9.261">Nocturnam arcebat proprio velamine brumam </l>
               <l n="9.262">Admovitque sinum puero cordisque dedisset,</l>
               <l n="9.263">Dum sibi dissecto licuisset pectore, sedem. </l>
               <l n="9.264">Mater erat: sed quae mater? Date nomina, matres, </l>
               <l n="9.265">Quarum soli utero totus se debeat infans!</l>
               <l n="9.266">Nulla venit, cedunt omnes. Mihi sola relicta est</l>
               <l n="9.267">Quae Virgo est mater: totam sibi postulat ista</l>
               <l n="9.268">Una parens sobolem, nulli fecunda marito, </l>
               <l n="9.269">Cui pars accedat prolis patrisque potestas. </l>
               <l n="9.270">Una sibi totum genuisse puerpera natum</l>
               <l n="9.271">Creditur haec Virgo; totum si possidet una, </l>
               <l n="9.272">Totus amor prolis non est divisus ab una. </l>
               <l n="9.273">Plus amat una istum quaevis quam femina natum,</l>
               <l n="9.274">Plus dedit una isti siquidem quam femina nato, </l>
               <l n="9.275">Naturae hic amor est. Sed cui praeluxit amori</l>
               <l n="9.276">Gratia, caelicolûm quivis est spiritus impar. </l>
               <l n="9.277">Talis amore parens natum fovet: evehit istas</l>
               <l n="9.278">Immodico nisu natura et gratia flammas. </l>
            </div>
            <div type="poesis-caput">
               <head>12.</head>
               <l n="9.279"> Matris ubi gremio tepefactis incubat infans</l>
               <l n="9.280">Divinus membris, animis hunc talibus orsa est</l>
               <l n="9.281">Affari genetrix: “Proles aequaeva Tonantis,</l>
               <l n="9.282">Nunc etiam modicae soboles pulcherrima matris,</l>
               <l n="9.283">Ah quantum praesens facies tua distat ab illa, </l>
               <l n="9.284">Quae modo divini gremio splendere parentis</l>
               <l n="9.285">Visa mihi est? Summa quem maiestate verendum</l>
               <l n="9.286">Aspexi et colui, quamvis praesentis adorem</l>
               <l n="9.287">Hos quoque mente pari vultus, tamen abdita membris</l>
               <l n="9.288">Maiestas, nobis facie quam dispare fulget!</l>
               <l n="9.289">Una eademque hora stipulas stellasque prementem</l>
               <l n="9.290">Terrenaeque sinu matris gremioque rigentem</l>
               <l n="9.291">Aspicio modo te magnum, cui nulla valeret</l>
               <l n="9.292">Componi moles, sint caelum aut sidera, vidi.</l>
               <l n="9.293">Nunc modicum et qualem brevitas palmaris adaequet</l>
               <l n="9.294">Intueor, quem rapta Deum cui Patris origo</l>
               <l n="9.295">Aeterna est, nunc vero hominem, cui aegra recensque</l>
               <l n="9.296">Est matris caro. Nunc humili vilescis amictu,</l>
               <l n="9.297">Astrorum solisque decor patrisque venustas.</l>
               <l n="9.298">Te felix mater! Sed tu felicior esse</l>
               <l n="9.299">Matre alia quavis poteras: ut vilior esses</l>
               <l n="9.300">Sum tibi lecta parens, immensa ô lucis abyssus!</l>
               <l n="9.301">At quia sic placitum Patri pretiumque superbi</l>
               <l n="9.302">Ponere pro culpa tam grande decebat Adami,</l>
               <l n="9.303">Consilium sublime sequor, neque pigra tuorum,</l>
               <l n="9.304">Nate operum summo genetrix occurro labori</l>
               <l n="9.305">Meque humilis servae fidei pro viribus apto.” </l>
               <l n="9.306">Talia dicebat genetrix, assurgere plures</l>
               <l n="9.307">Cordis in affectus pluresque accendere mentis</l>
               <l n="9.308">Docta faces, quas nec socors, nec languida tentet</l>
               <l n="9.309">Musa sequi: superos ea cura fatigat olores.</l>
            </div>
            <div type="poesis-caput">
               <head>13.</head>
               <l n="9.310"> Virgineae vero monitus cum voce maritae, </l>
               <l n="9.311">Vagituque sacri infantis didicisset Ioseph</l>
               <l n="9.312">Grande puerperium, tenui quo lassa remotus</l>
               <l n="9.313">Membra dabat somno, velox assurgere strato</l>
               <l n="9.314">Accurrit pronusque legens humana Tonantis</l>
               <l n="9.315">Ora, pios animi tacitus non sustinet ignes. </l>
               <l n="9.316">Suspirat flexoque genu flexaque repostum</l>
               <l n="9.317">In vili stipula Numen cervice tuetur,</l>
               <l n="9.318">Et palmas ferit et puerum demissus adorat</l>
               <l n="9.319">Et sic ore refert: “Ades ô aeterna propago</l>
               <l n="9.320">Et soboles immensa Dei! Tam paupere strato</l>
               <l n="9.321">Figere et exiles quem cogere quivit in artus</l>
               <l n="9.322">Terrigenum vetus error. Ades promissa iacentis</l>
               <l n="9.323">Spes Iudae! Quantum stupeo, sublime salutis</l>
               <l n="9.324">Consilium nostrae! Stygias tibi frangere culpae,</l>
               <l n="9.325">Ah, duras nimium stat paupertate catenas.</l>
               <l n="9.326">Isacidûm Dux natus ades, rupturus aviti</l>
               <l n="9.327">Servitii crudele iugum. Mea se tibi, magne</l>
               <l n="9.328">Pectora subiciunt, infans, dicique beatus</l>
               <l n="9.329">Tunc potero, quoscumque tibi si rectus ad usus</l>
               <l n="9.330">Inveniar poscesque meos servire labores.” </l>
               <l n="9.331">Haec et plura tulit Iosippus et inde pudicae</l>
               <l n="9.332">Observat voces, si quas daret ore, maritae.</l>
            </div>
            <div type="poesis-caput">
               <head>14.</head>
               <l n="9.333"> Interea Aligeri medium sub noctis opacae<note place="foot" n="*">333
                opacae : apacae</note>
               </l>
               <l n="9.334">Curriculum secreta novi miracula partus</l>
               <l n="9.335">Per campos vulgare hilares, pastoria primum</l>
               <l n="9.336">Procurant gratos audire mapalia cantus. </l>
               <l n="9.337">Est a turre gregis regio cognomen adepta,</l>
               <l n="9.338">Laeta soli facies, tellus vestita benigno</l>
               <l n="9.339">Cespite, villoso pecori qui dulcia profert</l>
               <l n="9.340">Gramina et intonsa laetum praecingitur herba. </l>
               <l n="9.341">Molle pecus, positis coram grege frondibus, acto</l>
               <l n="9.342">Ad fetum lanâ variare peritus Iacob,</l>
               <l n="9.343">Sudatis socero pactis pro duplice ternis</l>
               <l n="9.344">Coniuge servitii lustris, post bina reversus</l>
               <l n="9.345">Connubia et geminas uno de patre maritas, </l>
               <l n="9.346">Hic ductas collegit oves pavitque superba</l>
               <l n="9.347">Arte coloratos sparsis ramalibus agnos. </l>
               <l n="9.348">Hic bibitura pecus saturo iam ventre placentem</l>
               <l n="9.349">Praesto erat ad lympham, qualem de fonte petitam</l>
               <l n="9.350">Vitrea ducebat Doris gregibusque patebat</l>
               <l n="9.351">Appulsis humili ripa, quae sidere quovis</l>
               <l n="9.352">Sufficiens subter stratis manabat arenis. </l>
               <l n="9.353">Tunc etiam divina uterum ponente puella, </l>
               <l n="9.354">Non fuit haec ovium fidis inamoena magistris </l>
               <l n="9.355">Ad pecoris pastum regio, nec avara prioris</l>
               <l n="9.356">Floris erat tellus, cuius vicinia Bethlem.</l>
               <l n="9.357">Errabant per prata greges, custodia quorum</l>
               <l n="9.358">Tityrus et Corydon, calamosque inflare Menalcas</l>
               <l n="9.359">Non simplex; aliisque prior pastoribus Aegon.</l>
               <l n="9.360">Mane per apricas, queis forte pepercerat, herbas</l>
               <l n="9.361">Bruma levis (tunc solstitium brumale vehebat</l>
               <l n="9.362">Imbrifer Aegoceros) intonsae vellera, laetae</l>
               <l n="9.363">Ducebantur oves et nota cubilia velox</l>
               <l n="9.364">Reddebat contra nocturna pericula vesper. </l>
            </div>
            <div type="poesis-caput">
               <head>15.</head>
               <l n="9.365"> Tempus erat quo nox medium superaverat axem;</l>
               <l n="9.366">Et tenuem, quovis facilem rumore fugari</l>
               <l n="9.367">Languida pastorum carpebat<note place="foot" n="*">367 carpebat :
                corpebat</note> turba soporem</l>
               <l n="9.368">Cum tactas resonare cheles ductosque per auras</l>
               <l n="9.369">Exultare choros rutilaque micantia luce</l>
               <l n="9.370">Agmina mirantur taciti et cervicibus altùm</l>
               <l n="9.371">Porrectis, spectare eadem redeunte per orbem</l>
               <l n="9.372">Motibus oppositis sese glomerantia gyro.</l>
               <l n="9.373">His visis trepidare greges, trepidare magistri</l>
               <l n="9.374">Ipsi ovium, donec summa formidine pressis</l>
               <l n="9.375">Pelleret his unus terrorem vocibus Ales: </l>
               <l n="9.376">“Custodes ovium, turbatas ponite mentes!</l>
               <l n="9.377">Laeta fero, totum oblectent quae nuntia Iudam.</l>
               <l n="9.378">Huic promissa olim partu prognata recenti</l>
               <l n="9.379">Est soboles. Urbs vero huius Davidica Bethlem</l>
               <l n="9.380">Hospitium natale Ducis: properate volentes, </l>
               <l n="9.381">Ite citi, bona turba, viri, vicinaque Bethlem</l>
               <l n="9.382">Festinate hilares ad moenia. Proxima regem</l>
               <l n="9.383">Hic vobis spelunca dabit tenerumque maritae</l>
               <l n="9.384">Virginis ostendent vobis praesepia natum, </l>
               <l n="9.385">Quem stringunt humiles, plebeia vincula, panni, </l>
               <l n="9.386">Numinis augustam prolem.” Sic dixerat ille, </l>
               <l n="9.387">At comitum spectata phalanx uno incipit ore:</l>
               <l n="9.388">“Duratura almo semper sit fama Tonanti, </l>
               <l n="9.389">Et bona quos potis est homines laudare voluntas, </l>
               <l n="9.390">Pax repleat!” Plaususque dato per inania motis</l>
               <l n="9.391">Ad sua veloces remearunt sidera pennis. </l>
            </div>
            <div type="poesis-caput">
               <head>16.</head>
               <l n="9.392"> Tunc propior exurgit Corydon, cui maior ovilis</l>
               <l n="9.393">Copia centenique suis sub matribus agni</l>
               <l n="9.394">Balabant: centum mixti iunicibus ibant</l>
               <l n="9.395">Alta sequi dociles pingues armenta iuvenci.</l>
               <l n="9.396">Hic socios et adhuc lecto remorante supinum</l>
               <l n="9.397">Advocat Aegonem, fato cui nuper ademptus</l>
               <l n="9.398">Grandaevus genitor Mopsus non pauca relinquit</l>
               <l n="9.399">Bucera passa iugum capita; ut se quisque tepenti</l>
               <l n="9.400">Proripit e strato, attoniti stupidique recenti</l>
               <l n="9.401">Prodigio, quid habere velint moneantque requirunt.</l>
               <l n="9.402">Quid clarus de nocte dies signatque sereno</l>
               <l n="9.403">Quid maius quoque sole iubar splendorque, reposcunt.</l>
               <l n="9.404">Ut primum collecti animi, mox agmina quisque </l>
               <l n="9.405">Caelicolûm spectasse refert, memorantia natum</l>
               <l n="9.406">Hebraeis promissum ingentem Heroa suasque</l>
               <l n="9.407">Ad cunas, illos superûm sermone cieri. </l>
               <l n="9.408">Omnibus ire statim calor est omnesque petendam</l>
               <l n="9.409">Bethlem et divini censent praesepe puelli.</l>
               <l n="9.410">Post alios vero senior sic voce profatus</l>
               <l n="9.411">Est Aegon: “Nobis, socii, quodcumque per umbras</l>
               <l n="9.412">Spectari licuit, non est sine Numine signum. </l>
               <l n="9.413">Nec vacuum est quodcumque monent caelestia noctis</l>
               <l n="9.414">Gaudia promissi partum referentia regis. </l>
               <l n="9.415">Et memini, non mentis inops, mihi saepe locutos</l>
               <l n="9.416">Maiores pecorum doctosque aetate magistros</l>
               <l n="9.417">Adfore mox tempus, caeli quo cardine verso</l>
               <l n="9.418">Siderei pateant postes deturque videri</l>
               <l n="9.419">Iudaeae sperata salus seque imus Olympo</l>
               <l n="9.420">Misceat et veterem luctum novus exuat orbis. </l>
               <l n="9.421">Ille idem vatum tabulis signatus ab urbe</l>
               <l n="9.422">Fertur Ephrataea fatis authoribus Heros</l>
               <l n="9.423">Venturus: parete viri, caelestibus acti</l>
               <l n="9.424">Prodigiis notoque solo notisque viarum</l>
               <l n="9.425">Flexibus, illustrem Davide invisite Bethlem,</l>
               <l n="9.426">Segnities nec nostra fidem condemnet, eamus.” </l>
            </div>
            <div type="poesis-caput">
               <head>17.</head>
               <l n="9.427"> Moti omnes dictis et protinus ire parati</l>
               <l n="9.428">Stant animosi omnes, velut acceptura patentem</l>
               <l n="9.429">Solvi ardet cum turba canum venatica praedam.</l>
               <l n="9.430">Delecti plures: annis prudentior Aegon </l>
               <l n="9.431">Et Corydon aetate pari; labentibus annis</l>
               <l n="9.432">Iam propior Daphnis geminique ivere, Menalca</l>
               <l n="9.433">Patre uno partu Sara Hebronitide nati, </l>
               <l n="9.434">Primus erat Thyrsis, formosior alter Alexis.</l>
               <l n="9.435">Et Lycidas ibat, pastorum nota voluptas:</l>
               <l n="9.436">Seu calamos inflare leves, adhibere foratas</l>
               <l n="9.437">Seu inter posito voluisset carmine buxos, </l>
               <l n="9.438">Gratus erat Lycidas; posito seu fallere cantu</l>
               <l n="9.439">Aestivas vellet platani sub frondibus umbras</l>
               <l n="9.440">Argutoque rudes sermone ciere cachinnos, </l>
               <l n="9.441">Doctus erat Lycidas: si Phyllida Thyrsin amantem</l>
               <l n="9.442">Luderet et Galateae iras moresque referret, </l>
               <l n="9.443">Aptus erat Lycidas ea ruris ad otia pastor. </l>
               <l n="9.444">Constituit reliquos cum fratre praeire Palaemon;</l>
               <l n="9.445">Frater erat Dorylas, annis crescentibus ambo</l>
               <l n="9.446">Silenusque pater, quos praeter (nomina vero, </l>
               <l n="9.447">Cur factum ignoro, mihi non suggessit Apollo)</l>
               <l n="9.448">Tres fuerant alii, proprio sine munere nemo: </l>
               <l n="9.449">Pars lactis sinum, massam pars lacte coactam,</l>
               <l n="9.450">Pars etiam tenerum subtractum matribus agnum.</l>
            </div>
            <div type="poesis-caput">
               <head>18.</head>
               <l n="9.451"> Laeti ibant omnes; necdum apparebat Eoa</l>
               <l n="9.452">Parte poli, roseo perfusas lumine coniux</l>
               <l n="9.453">Tithoni reserare fores, cum moenia pastor</l>
               <l n="9.454">Nota videt, sed quod nullus sibi nocte pateret</l>
               <l n="9.455">Ingressus, clausis errant per compita portis. </l>
               <l n="9.456">Dumque ibi pastorum vario se tramite turba</l>
               <l n="9.457">Divideret, flammam attoniti videre micantem</l>
               <l n="9.458">(Vel caeli fax una fuit, vel flammifer Ales)</l>
               <l n="9.459">Incultam signare specum. Quo lumine moti</l>
               <l n="9.460">Conveniunt unaque domum quam visa notabat</l>
               <l n="9.461">Lampas, laeti adeunt omnesque patentibus antris</l>
               <l n="9.462">Succedunt. Ibi Iosippum cum coniuge nixum</l>
               <l n="9.463">Genua vident pignus votis caeleste colentes. </l>
               <l n="9.464">Iosippi matrisque fidem cultumque secuti</l>
               <l n="9.465">Pastores, humili promunt sua poplite curvi</l>
               <l n="9.466">Obsequia et prona puerum cervice salutant</l>
               <l n="9.467">Et caeli regem, et Dominum Israëlis adorant. </l>
               <l n="9.468">Pastorum vero prudens sub corde volutat</l>
               <l n="9.469">Obsequium Genetrix et nescia profluat unde</l>
               <l n="9.470">Credulitas peregrina, stupet fideique requirit</l>
               <l n="9.471">Rure satae authorem. Verum testantibus astris</l>
               <l n="9.472">Una omnes didicisse ferunt, natale puelli</l>
               <l n="9.473">Principium: pannos humiles, praesepe, locumque </l>
               <l n="9.474">Desertosque lares subitoque volantia iussos</l>
               <l n="9.475">Ad notam vertisse, aiunt, vestigia Bethlem.</l>
            </div>
            <div type="poesis-caput">
               <head>19.</head>
               <l n="9.476"> Mirante astrorum studium curamque parente,</l>
               <l n="9.477">Quod sua non solitis iam prodere viscera signis</l>
               <l n="9.478">Inciperent orbique datam vulgare salutem,</l>
               <l n="9.479">Munera de calathis promunt corbesque resignant</l>
               <l n="9.480">Vimineos: pecorum fructus, agrestia dona, </l>
               <l n="9.481">Balantumque duplex matris raptum uberibus par</l>
               <l n="9.482">More humiles servos, gestusque imitante clientum,</l>
               <l n="9.483">Miranti tribuunt matri. Tum vocibus istis</l>
               <l n="9.484">Cunctorum senior sequitur data munera pastor:</l>
               <l n="9.485">“Magna parens, alia neque enim te voce referre</l>
               <l n="9.486">Fas mihi, quae tantam terris enixa salutem, </l>
               <l n="9.487">Augustas inter maior celebrabere matres!</l>
               <l n="9.488">Haec dona tibi damus: pecorum ne despice parvos</l>
               <l n="9.489">Fetus agrestesque dapes. Nisi bruma rigeret,</l>
               <l n="9.490">Plura tulissemus ruralibus edita ramis</l>
               <l n="9.491">Germina: ferventi nobis est uva racemo </l>
               <l n="9.492">Praecoqua et apricis sunt fraga frequentia clivis,</l>
               <l n="9.493">Sunt cerasa et pomi species insigne rubentis;</l>
               <l n="9.494">Multa coronatum sunt mala gerentia florem</l>
               <l n="9.495">Et succum inclusis dulcem stillantia granis:</l>
               <l n="9.496">Hos aliosque tibi matrum dignissima fructus</l>
               <l n="9.497">Ferre vetabat hiems, nobis neque poma molestae</l>
               <l n="9.498">Quae fuerant brumae plus commendata supersunt.</l>
               <l n="9.499">Quod ferimus, genetrix, metiri nolo pusillis</l>
               <l n="9.500">Obsequium donis; etenim si pectora spectas, </l>
               <l n="9.501">Magna damus, quia tota damus. Tu protege nostras,</l>
               <l n="9.502">Mater, oves; nam magna tibi de prole potestas</l>
               <l n="9.503">Imperiumque venit: te nostra Palilia posthac</l>
               <l n="9.504">Laeta ovium fetu, votis et carmine dicent.</l>
               <l n="9.505">At tu, parve infans (ad quem sua lumina torquens</l>
               <l n="9.506">Rettulit haec Aegon) terris mutare superbas</l>
               <l n="9.507">Astrorum dignate faces, ne despice vilem</l>
               <l n="9.508">Obsequii cultum, cum quo tibi nostra sacramus</l>
               <l n="9.509">Aeternum corda; et magnum te dicere Pana</l>
               <l n="9.510">Propitium pecori volumus, pecorumque magistris. </l>
               <l n="9.511">Tu vero (Iosippo humilis fari incipit Aegon)</l>
               <l n="9.512">Et pueri et matris fortunatissime custos,</l>
               <l n="9.513">Cui utriusque potens praesto fluit impete magno</l>
               <l n="9.514">Gratia, sidus eris nobis illustre, salubri</l>
               <l n="9.515">Pestiferas radio pellens ab ovilibus auras. </l>
               <l n="9.516">Ne pecori noceat scabies, ne Sirius herbis, </l>
               <l n="9.517">Haec tua erit virtus tuaque ista potentia Ioseph;</l>
               <l n="9.518">Nam memini, genetrix isto<note place="foot" n="*">518 isto :
              iste</note> te nomine dixit.”</l>
            </div>
            <div type="poesis-caput">
               <head>20.</head>
               <l n="9.519"> Haec Aegon ubi dicta dedit, grata ora resolvunt</l>
               <l n="9.520">Et socii vocemque piis affectibus addunt, </l>
               <l n="9.521">Prout fas cuique animi tacitum proferre calorem. </l>
               <l n="9.522">His dum se cuncti exercent, iam sparserat orbi</l>
               <l n="9.523">Eoas Aurora faces laetusque sereno</l>
               <l n="9.524">Instabat iam sole dies et ovile petebat</l>
               <l n="9.525">Custodem pro more suum, cum providus Aegon</l>
               <l n="9.526">Discessum indixit sociis; qui cedere tecto</l>
               <l n="9.527">Velle videbatur primus, sed lentus abibat.</l>
               <l n="9.528">Hos Virgo et sponsus, postquam data munera grati</l>
               <l n="9.529">Extollunt, divina animis et voce precati,</l>
               <l n="9.530">Ad pecoris curam possessaque rura remittunt.</l>
            </div>
            <div type="poesis-caput">
               <head>21.</head>
               <l n="9.531"> Sidereo genetrix sobolis laetissima vultu,</l>
               <l n="9.532">Pastorum iucunda fide, donisque levatâ</l>
               <l n="9.533">Pauperie; petrae legale subire periclum</l>
               <l n="9.534">Innocuam prolem cultri praesaga dolebat. </l>
               <l n="9.535">Isacii ritus olim sancita iubebant, </l>
               <l n="9.536">Postquam utero natus Phoebi iubar hauserit infans </l>
               <l n="9.537">Bis quater e mersis Moseâ solibus uti</l>
               <l n="9.538">Ad vulnus petrâ maribusque virile ferire</l>
               <l n="9.539">Praeputium patrisque datam cum semine labem</l>
               <l n="9.540">Sanguine diluere et carnis lenire furores. </l>
               <l n="9.541">Conscia sed puri partus nulloque receptam</l>
               <l n="9.542">Traduce progeniem, Virgo sua viscera novit</l>
               <l n="9.543">Non hac lege premi; nec quae famulantia stringunt</l>
               <l n="9.544">Servitia, artari valeat sub legibus author.</l>
               <l n="9.545">At quia forma humili non dedignatus herile</l>
               <l n="9.546">Occultare genus, patrio quod ducit Olympo</l>
               <l n="9.547">Filius, agnovit mater non impare servis</l>
               <l n="9.548">Hunc ratum servire iugo, diuturna paratum, </l>
               <l n="9.549">Libertate sibi dempta, iuga solvere Iudae. </l>
               <l n="9.550">Subicit infantem cultro primamque Latini</l>
               <l n="9.551">Sanguine divino lucem discriminat anni. </l>
               <l n="9.552">En tibi, Roma, novus scribi quo murice Consul</l>
               <l n="9.553">Postulet, Hebraeo fusus spectatur in antro!</l>
               <l n="9.554">Si tamen istius pretium tibi vile cruoris</l>
               <l n="9.555">Creditur, adveniet tempus cum sanguinis isto,</l>
               <l n="9.556">Non modo conscriptos laetaberis imbre Quirites</l>
               <l n="9.557">Perfusos primas anni signare Kalendas;</l>
               <l n="9.558">Idem divinus fieri petet iste tuorum,</l>
               <l n="9.559">Nobilior Tyriâ dominorum purpura, sanguis.</l>
            </div>
            <div type="poesis-caput">
               <head>22.</head>
               <l n="9.560"> Legalis ritûs accitus ab urbe minister,</l>
               <l n="9.561">Vicinum cultro armatus pervenit ad antrum</l>
               <l n="9.562">Impiger et Mosea acie non degener uti </l>
               <l n="9.563">Levites. O corda prius scissura parentis</l>
               <l n="9.564">Lex, quam membra sui nil tale merentia nati!</l>
               <l n="9.565">Perge tamen, Levita sacer, legisque cruentum</l>
               <l n="9.566">Munus obi: felix nimium, si quem tua tangit</l>
               <l n="9.567">Cultri acies, acies cordis conversa sequatur. </l>
               <l n="9.568">O dignus caeli culter, quem sidera primae</l>
               <l n="9.569">Lucis, inocciduo semper splendore coronent!</l>
               <l n="9.570">Sed minus est quod stellae ornent, quem clarior Agni</l>
               <l n="9.571">Virginei pinxit maiori lumine sanguis.</l>
            </div>
            <div type="poesis-caput">
               <head>23.</head>
               <l n="9.572"> Effusum pueri sequitur pro more cruorem</l>
               <l n="9.573">Nominis auspicium. Mater, quod nuntius Ales</l>
               <l n="9.574">Grande tulit caelo iussitque imponere nomen</l>
               <l n="9.575">Tale dedit sobolemque illo signavit IEsum.</l>
               <l n="9.576">Mellea, qua totus cultri consumptus amaror,</l>
               <l n="9.577">Haec Mariae vox dicta fuit iamque acre doloris</l>
               <l n="9.578">Moseum nil marmor habet sublataque legis</l>
               <l n="9.579">Asperitas medico quod IEsus stillat olivo. </l>
            </div>
            <div type="poesis-caput">
               <head>24.</head>
               <l n="9.580"> Iosippus vero, visa est cui pauperis antri</l>
               <l n="9.581">Digna minus facies, tantus quo degeret infans;</l>
               <l n="9.582">Deffectum ut curae tutor noxamque caveret</l>
               <l n="9.583">Desidiae, modicos studio quaerente penates, </l>
               <l n="9.584">Urbem saepe petit. Fructu sed semper inani, </l>
               <l n="9.585">Depulsusque redit cive excusante referta</l>
               <l n="9.586">Hospitia et modicum pretii indignante tribulem. </l>
               <l n="9.587">Iamque revertendi cupidum tectoque iugali</l>
               <l n="9.588">Flagrantem, census tantum quem pendere caesar</l>
               <l n="9.589">Iusserat Augustus pretii popularis egentem, </l>
               <l n="9.590">Sollicitum tenuit: quem sufficiente putabat</l>
               <l n="9.591">Expositae venum pecudis componere lucro. </l>
               <l n="9.592">At venale sui pretium non quivit egeno</l>
               <l n="9.593">Reddere Iosippo pecudum par: copia vilem</l>
               <l n="9.594">Fecit et ignavam emptores accersere mercem. </l>
               <l n="9.595">Sed fatis actum est, ne bos venerata Tonantem</l>
               <l n="9.596">Plebis inhumanae fortasse subesset iniquo</l>
               <l n="9.597">Servitio et Mariae vector prolisque beatae</l>
               <l n="9.598">Cultor non miti Domino serviret asellus. </l>
               <l n="9.599">Unde aliter censum divinae provida mentis</l>
               <l n="9.600">Ecce per Eoos submittit cura Dynastas. </l>
            </div>
            <div type="poesis-caput">
               <head>25.</head>
               <l n="9.601"> Incola odoratae locuples et messis et auri,</l>
               <l n="9.602">Memnoniae telluris Arabs radiare stupebat</l>
               <l n="9.603">Axe novum, terris visum non hactenus astrum, </l>
               <l n="9.604">Occiduam radiis quod respiciebat Idumen. </l>
               <l n="9.605">Stella novae lucis nocturno pulchrior ibat</l>
               <l n="9.606">Aethere, quam plenae perdentis cornua lunae</l>
               <l n="9.607">Lampas et ad flammas solis manifesta vibrabat</l>
               <l n="9.608">Lumina, Phoebeo liquida face clarior auro.</l>
            </div>
            <div type="poesis-caput">
               <head>26.</head>
               <l n="9.609"> Quae fugit humanos vultus speculique superbas</l>
               <l n="9.610">Ferre acies invisa potest, confinis Olympo</l>
               <l n="9.611">Empyreo est regio: sed quantum ascendit ab ipso</l>
               <l n="9.612">Ultima convexo noctis per sidera Noto, </l>
               <l n="9.613">Sede beatorum tenus est immensa, nec ullo</l>
               <l n="9.614">Conatu dimensa oculi, quae Numinis usque</l>
               <l n="9.615">Semita procurrit solium, Divûmque penates.</l>
               <l n="9.616">Multiplici sole, innumeris micat ignibus omne</l>
               <l n="9.617">Hoc spatium; immanis stellarum haec pompa beatis</l>
               <l n="9.618">Pervia caelicos: natura, mole, nitore,</l>
               <l n="9.619">Ordine conveniens aeternae moenibus urbis, </l>
               <l n="9.620">Cui memorata nitet flammarum immensa vorago. </l>
               <l n="9.621">Hinc siqua interdum nobis nova sidera fulgent</l>
               <l n="9.622">Attonitis caeli studio pollentibus, adsunt:</l>
               <l n="9.623">Quae postquam ignotae lucis novitate stupentes</l>
               <l n="9.624">Fecere Uranidas, subducto lumine gaudent</l>
               <l n="9.625">Ad sublime magis spatium caelumque reverti.</l>
               <l n="9.626">Inde faces famulas reor advenisse faventem</l>
               <l n="9.627">Spectatas stipare Iovem Mediceaque quatuor</l>
               <l n="9.628">Lumina: pro lucis modico, nisi forsitan aegram</l>
               <l n="9.629">Pupillae fugere aciem non visa, priusquam</l>
               <l n="9.630">Illorum ad facilem aspectum sollerte parasset</l>
               <l n="9.631">Ingenio Etruscus speculi adiumenta repertor. </l>
               <l n="9.632">Inde tamen venere illae, quae pectus Oloris,</l>
               <l n="9.633">Quae matrem Andromedae, quae Ophiuchi reptile sidus</l>
               <l n="9.634">Ornavere faces: quae post sua prodita terris</l>
               <l n="9.635">Lumina molitae reditum magis alta polorum</l>
               <l n="9.636">In spatia, humanos oculi lusere labores. </l>
               <l n="9.637">Inde etiam (neque enim certum est tellure vaporum</l>
               <l n="9.638">Hanc nimia pallere facem) si quando protervum</l>
               <l n="9.639">Vult hominum genus ense Deus poenisque ferire, </l>
               <l n="9.640">Lividus egreditur flammisque minacibus ardet, </l>
               <l n="9.641">Dicturus caedes atque horrida bella cometes. </l>
               <l n="9.642">Hic reliquos inter, Soboles quos Numinis ignes,</l>
               <l n="9.643">Cum caelum veluti pellem extendisset, in illo</l>
               <l n="9.644">Aetheris accendit vacuo sua fata deesse</l>
               <l n="9.645">Signantem stellam. Flammis ex omnibus unam</l>
               <l n="9.646">Nam passus stellarum opifex, hanc iussit in ista</l>
               <l n="9.647">Stare olim mutanda imis regionibus aethra. </l>
               <l n="9.648">Impressitque sui speciem: praesepia, panni, </l>
               <l n="9.649">Ipse infans hic lumen erat: concedere terris</l>
               <l n="9.650">Hoc voluit caecisque ostendere gentibus astrum,</l>
               <l n="9.651">Divinus materno utero cum prodiit author, </l>
               <l n="9.652">Ut caeli studiosus Arabs, dictante recenti</l>
               <l n="9.653">Sidere mortales Verbi deprenderet ortus. </l>
            </div>
            <div type="poesis-caput">
               <head>27.</head>
               <l n="9.654"> Chaldaei, cui mula loquax oracula vatis,</l>
               <l n="9.655">Memnoniis celebrata plagis, natale ferebant</l>
               <l n="9.656">Principis Hebraei signum, cui tota subesse</l>
               <l n="9.657">Debeat Isacidûm tellus, illustre futurum</l>
               <l n="9.658">Sidus, Iesseum designans luce monarcham.</l>
               <l n="9.659">Memnonidae aspecta radiante per aëra stella,</l>
               <l n="9.660">Gentilis subito vatis meminere, ferentes </l>
               <l n="9.661">Quem longa Isacidum series suspirat avorum, </l>
               <l n="9.662">Hactenus invisam regem protendere flammam. </l>
               <l n="9.663">Prae reliquis ternos, omni ex Oriente, peritos</l>
               <l n="9.664">Excivit nova stella duces, qui grande laboris</l>
               <l n="9.665">Atque viae pretium duxerunt, sideris huius</l>
               <l n="9.666">Indicio, tanto coram procumbere partu.</l>
            </div>
            <div type="poesis-caput">
               <head>28.</head>
               <l n="9.667"> Sethon Adamiden signatis insuper aiunt</l>
               <l n="9.668">Aere notis, successuros docuisse nepotes, </l>
               <l n="9.669">Quae fidei documenta pater divinitus haustae</l>
               <l n="9.670">Crediderat; venisse Ducem quae signa referrent</l>
               <l n="9.671">Proxima Messiam, stellam fore luce recenti</l>
               <l n="9.672">Immodicam: quam prima facem de Memnone nata</l>
               <l n="9.673">Aspectura esset soboles. Totoque vetusta</l>
               <l n="9.674">Haec durans Oriente fides, pervenit ad istos, </l>
               <l n="9.675">Quae viso illustri completa est sidere, reges. </l>
            </div>
            <div type="poesis-caput">
               <head>29.</head>
               <l n="9.676"> Pergit Arabs carpitque viam cui praevius ibat</l>
               <l n="9.677">Stellae idem radius, donec splendore refulgens</l>
               <l n="9.678">Eximio complesset iter parvumque dedisset</l>
               <l n="9.679">Noscere divini pueri venientibus antrum. </l>
               <l n="9.680">Quos, regum genus egregium, divinitus actos</l>
               <l n="9.681">Ipsa probavit hiems Solymis succedere tectis;</l>
               <l n="9.682">Consilio hanc omnes animisque volentibus aedem</l>
               <l n="9.683">Devenere, procul regnis, quae florida quondam</l>
               <l n="9.684">Adverso veniens sol respiciebat Olympo.</l>
               <l n="9.685">Lumen ad usque humilem caulam caeleste secutos,</l>
               <l n="9.686">Nec sidus regione viae caelumque fefellit:</l>
               <l n="9.687">Aurea nunc etiam stellantis regia caeli</l>
               <l n="9.688">Evehit et numerum Divorum altaribus augent. </l>
            </div>
            <div type="poesis-caput">
               <head>30.</head>
               <l n="9.689"> Ingreditur modicam, notam stella indice, regum</l>
               <l n="9.690">Maiestas peregrina domum claraque micantem</l>
               <l n="9.691">Paupertate specum. Persaepe rudesque tuentem</l>
               <l n="9.692">Infantis pannos, non est remorata potentem</l>
               <l n="9.693">Memnonidem pietas, ne cultum et munera nato</l>
               <l n="9.694">Externus praeberet Arabs verique latriae</l>
               <l n="9.695">Numinis ignarus, prior ex Oriente Sabaeis</l>
               <l n="9.696">Muneribus staret pius ad praesepia cultor. </l>
               <l n="9.697">Multa dedere quidem fuerantque hanc pondera thuris</l>
               <l n="9.698">Aurique myrrhaeque; tamen maiora reversi</l>
               <l n="9.699">Dona ferunt, laeti rebus meruisse caducis</l>
               <l n="9.700">Divinas Charitum fidei cum lumine gazas. </l>
            </div>
            <div type="poesis-caput">
               <head>31.</head>
               <l n="9.701"> His genetrix, Arabi munus sermonis adepta, </l>
               <l n="9.702">Explicat augustae cupidis mysteria prolis</l>
               <l n="9.703">Et Numen sub carne latens aperitque mariti</l>
               <l n="9.704">Ignaram tumuisse utero monitamque ministri</l>
               <l n="9.705">Praepetis alloquio, natam descendere caelo</l>
               <l n="9.706">Divinam pueri sobolem: velut ante vetustis</l>
               <l n="9.707">Vatum effata libris veri praesaga sonabant. </l>
               <l n="9.708">Et simul exposuit doctis oracula vatum</l>
               <l n="9.709">Regibus et firma pro credulitate retexit</l>
               <l n="9.710">Numinis arcanas voces ventura docentis. </l>
               <l n="9.711">Virginis affatu instructi mortale fideles</l>
               <l n="9.712">Numen adorarunt reges et grata precantem</l>
               <l n="9.713">Virgineum extenta palmâ videre puellum. </l>
            </div>
            <div type="poesis-caput">
               <head>32.</head>
               <l n="9.714"> Acceptis regum donis, Iosippus et uxor</l>
               <l n="9.715">Divinam extollunt curam, quod solis Eoi</l>
               <l n="9.716">Hactenus infidas gentes, cunabula natae</l>
               <l n="9.717">Visere mandasset sobolis donisque levare</l>
               <l n="9.718">Terrenorum inopem matrem prolisque suumque</l>
               <l n="9.719">Custodem pariter, nomen genitoris habentem. </l>
               <l n="9.720">Protinus ad censum legisque tributa Latinae</l>
               <l n="9.721">Memnoniae numerantur opes: pars iuvit egenos,</l>
               <l n="9.722">Pars etiam templum, totus cui thuris Eoi</l>
               <l n="9.723">Cessit odor; modicumque suis praesentibus addunt</l>
               <l n="9.724">Subsidiis, vel forte fugae divinitus ante</l>
               <l n="9.725">A matre acceptae. Quantum concessit egestas, </l>
               <l n="9.726">Nixa Deo quantum fuerat spes ausa, reservant. </l>
            </div>
            <div type="poesis-caput">
               <head>33.</head>
               <l n="9.727"> Iosippus vero, implendo postquam aera tulisset</l>
               <l n="9.728">Caesaris edicto, templo Panchaea daturus</l>
               <l n="9.729">Thura petit Solymam, quem sexta petebat ibidem</l>
               <l n="9.730">Esse, quaterdenûm numerum impletura dierum</l>
               <l n="9.731">Hebdomas, ut sobolem nuptae pro more iugales</l>
               <l n="9.732">Expertae thalamos Virgo lustranda referret. </l>
               <l n="9.733">Hinc ea, ne positam posset transgressa videri</l>
               <l n="9.734">Legem (quantumvis salva quoque lege piari</l>
               <l n="9.735">Non opus huic matri, iacto quae semine prolem</l>
               <l n="9.736">Non dedit) abstinuit fano, se donec ab orta</l>
               <l n="9.737">Prole, quaterdecies nova lux Phoebea vocaret. </l>
               <l n="9.738">Adfuit haec matremque monet, cui muneris ergo</l>
               <l n="9.739">Bisgeminus picta turtur cervice gemebat. </l>
               <l n="9.740">Et quibus Unigena aeternus matrisque propago</l>
               <l n="9.741">Una siclis redimenda fuit, Iosippus Eoa</l>
               <l n="9.742">Munifica regum oblata de merce coactum,</l>
               <l n="9.743">Primigeni pueri pretium legale parabat. </l>
            </div>
            <div type="poesis-caput">
               <head>34.</head>
               <l n="9.744"> His ita compositis, Solymaei limina templi</l>
               <l n="9.745">Pura petit genetrix puro comitata marito</l>
               <l n="9.746">Atque uteri pignus fano illatura ferebat.</l>
               <l n="9.747">Ventum erat ad limen, sed necdum turture mystis</l>
               <l n="9.748">Deposito immundum leges superare vetabant</l>
               <l n="9.749">Vestibulum, donec mysta accedente liceret</l>
               <l n="9.750">Calcare alterius, quo non nisi munda valebat</l>
               <l n="9.751">Ire parens, plani spatium. Purissima gressum</l>
               <l n="9.752">Fixerat, immundas inter non ferre superba</l>
               <l n="9.753">Stare nurus Virgo. Volucer datus atria tandem</l>
               <l n="9.754">Munda dedit pretioque siclorum quinque redemptus</l>
               <l n="9.755">Unigena: extremum sacris altaribus alter</l>
               <l n="9.756">Arsit et implevit partus libamina turtur. </l>
            </div>
            <div type="poesis-caput">
               <head>35.</head>
               <l n="9.757"> Iam templum ingressae dicam quae fama puellae</l>
               <l n="9.758">Accessit sobolisque suae pro Numine cultae</l>
               <l n="9.759">Prodigium. Simeon mystes, aetate senectae</l>
               <l n="9.760">Confectus Simeon, Messiae encomia suetus</l>
               <l n="9.761">Fari Hillelides (doctor quo patre creatus</l>
               <l n="9.762">Gamaliel; quali se profecisse magistro,</l>
               <l n="9.763">Discipulum, fama est, cuius conversa furentis</l>
               <l n="9.764">Saevities molli cecidit vicina Damasco)</l>
               <l n="9.765">Is Levita sacer, nomen virtutis adeptus, </l>
               <l n="9.766">Iustitiae rectique tenax, maiore repletus</l>
               <l n="9.767">Lumine praevidit, sua non resecanda severae</l>
               <l n="9.768">Fila deae, donec fida quem mente colebat </l>
               <l n="9.769">Praesentem aspiceret mortali luce Tonantem. </l>
               <l n="9.770">Moseis eadem postquam delata fuisset</l>
               <l n="9.771">Ritibus ad templum soboles matrisque puellae</l>
               <l n="9.772">Virgineas premeret caelestis sarcina palmas,</l>
               <l n="9.773">Iste movente Deo veniens occurrit eidem</l>
               <l n="9.774">Infanti mystes laetoque trementia vultu</l>
               <l n="9.775">Ora movet tacitus primum, dein lumine claro,</l>
               <l n="9.776">Esse illam, quam iussa diu est longaeva senectus</l>
               <l n="9.777">Expectare facem, fatorum in limine vidit. </l>
            </div>
            <div type="poesis-caput">
               <head>36.</head>
               <l n="9.778"> Triste gemens Simeon gemino quod pressa doleret</l>
               <l n="9.779">Infelix Iudaea iugo, quam propria labes</l>
               <l n="9.780">Et vitium, externa tum maiestate Latinus</l>
               <l n="9.781">Saxorum cultor stansque in cervice premebat</l>
               <l n="9.782">Impius Ascalides, poterat cui esse salutis</l>
               <l n="9.783">Unica spes, veniens humano in corpore Numen.</l>
               <l n="9.784">Integer hoc vitae mystes fideique probatis</l>
               <l n="9.785">Moribus insignis, votis deducere caelo.</l>
               <l n="9.786">Assiduus, meruit pridem succedere grandi</l>
               <l n="9.787">Promisso, quo non fallax, sua sciverat isto</l>
               <l n="9.788">Numinis aspectu praeiturus funera, vates. </l>
               <l n="9.789">Ipse idem Mariam sacra ad nymphaea ferentes</l>
               <l n="9.790">Cum templi superare gradus trimaeque puellae</l>
               <l n="9.791">Cerneret augustam effigiem, prospexit eodem</l>
               <l n="9.792">Lumine, divinae formam vultusque parentis. </l>
               <l n="9.793">Unde Ioachimum patrem sortitus amicum</l>
               <l n="9.794">Atque Annam sermone frequens, dum fata sinebant,</l>
               <l n="9.795">(Nam fatis cessisse, senex deflevit utrumque)</l>
               <l n="9.796">Multa super natae donis, super indole, multa</l>
               <l n="9.797">Scitatus, propriae fidei incrementa parabat.</l>
               <l n="9.798">Attamen ignarus, tantus quo tempore princeps</l>
               <l n="9.799">Gentibus ad lumen praesens veniret Idumae</l>
               <l n="9.800">Ad libertatem, Simeon, studiosus avorum</l>
               <l n="9.801">Scrutator vatum, stare hunc in limine sensit.</l>
               <l n="9.802">Iam siquidem Iudam summis sine fascibus esse </l>
               <l n="9.803">Vidit et Hebraeas stringi a raptore secures;</l>
               <l n="9.804">Iam prope Chaldaeae scriptas super aggere ripae</l>
               <l n="9.805">Hebdomadas numero compleri et cedere novit,</l>
               <l n="9.806">Ut veniens quaecumque sibi lux credita talis</l>
               <l n="9.807">Iam fuerit, nati quae proderet ora Tonantis. </l>
               <l n="9.808">Ac veluti Massylus eques, ubi strenua, vinclis</l>
               <l n="9.809">Libera, circumquaque latrans et odora canum vis</l>
               <l n="9.810">Dente minax tutas inter nemora avia cogit</l>
               <l n="9.811">Ad iaculum prodire feras; ubi tacta moveri</l>
               <l n="9.812">In saltu virgulta videt strepitumque propinquae</l>
               <l n="9.813">Arboris advertit fugientes cominus apros</l>
               <l n="9.814">Ire putat iaculumque parat, venabula torquet </l>
               <l n="9.815">Et necdum visâ numerat iam vulnera praedâ –</l>
               <l n="9.816">Haud aliter Simeon venturi proxima regis</l>
               <l n="9.817">Signa videns votis flagrat dum prodeat ultro</l>
               <l n="9.818">Caelestis soboles et amantis praeda Prophetae. </l>
               <l n="9.819">Ex Ephrataea visus tandem iste tenellus</l>
               <l n="9.820">Rhinoceros, factus perfecto flore pudici</l>
               <l n="9.821">Praeda sinus prodire specu temploque videri</l>
               <l n="9.822">Luce palam: quem conspiciens complectitur ulnis</l>
               <l n="9.823">Longaevus Simeon suspiratumque tot annis, </l>
               <l n="9.824">Extremo senio tenus, inter bracchia Numen</l>
               <l n="9.825">Sustinet et dulci puerum sic voce salutat: </l>
               <l n="9.826">“Expectata diu venisti caelica tandem,</l>
               <l n="9.827">O soboles! Famulumque sines lethale resolvi</l>
               <l n="9.828">Nunc me, nate, tuum pacemque datura tuorum</l>
               <l n="9.829">Verborum stat plena fides, pupilla salutem</l>
               <l n="9.830">Praesentem dum sera videt clareque tuetur</l>
               <l n="9.831">Lumen ut illius cunctis se flamma revelet</l>
               <l n="9.832">Gentibus Hebraeaeque ingens sit gloria plebis.”</l>
            </div>
            <div type="poesis-caput">
               <head>37.</head>
               <l n="9.833"> Hic iterum mirata parens, miratus Ioseph,</l>
               <l n="9.834">Artubus humanis praesens testantia Numen </l>
               <l n="9.835">Prodigia et populo coram, queis proditur infans</l>
               <l n="9.836">Esse Deus, signis haerent; tacitaque revolvunt</l>
               <l n="9.837">Mente, modis puerum quantis iam praedicat aether. </l>
               <l n="9.838">Quos simul affatus Simeon sic ora resolvit:</l>
               <l n="9.839">“Felices quibus est tantae data copia lucis</l>
               <l n="9.840">Et constans oculorum isto de sole voluptas</l>
               <l n="9.841">Atque animorum ardor: felicia viscera proli</l>
               <l n="9.842">Digna reperta tuae, ô mater semperque beata</l>
               <l n="9.843">Digna Deum nutrire parens!” Dein pandit eidem</l>
               <l n="9.844">Talia praesagus Simeon: “En parvulus iste,</l>
               <l n="9.845">Iste tuus, genetrix, infans dabit esse ruinis</l>
               <l n="9.846">Plenam Israëlis plebem, sed quo auspice multi</l>
               <l n="9.847">Horum inter casus fato meliore resurgent. </l>
               <l n="9.848">Hunc velut expositam iaculis fodientia metam</l>
               <l n="9.849">Tela petent: illum probris et morsibus illum</l>
               <l n="9.850">Et linguae iaculis plebs inconsulta lacesset.</l>
               <l n="9.851">Inde tuo, durae velut si cuspidis ictu</l>
               <l n="9.852">Saucia membra gemant, luctu commota fatisces,</l>
               <l n="9.853">Ut pateant multorum animi tacitasque revelent</l>
               <l n="9.854">Edita de matre et nato suffragia<note place="foot" n="*">854 suffragia :
                suffragie</note> mentes.” </l>
            </div>
            <div type="poesis-caput">
               <head>38.</head>
               <l n="9.855"> Dixerat haec Simeon, cui mox divinitus acta</l>
               <l n="9.856">Successit Solymaea nurus testataque partus</l>
               <l n="9.857">Virginei caeleste genus, praesentia regem</l>
               <l n="9.858">Promissum pueri membra assumpsisse docebat. </l>
               <l n="9.859">Haec fuit Anna decem sex supra a funere rapti</l>
               <l n="9.860">Coniugis in templo lustris superaddere sueta</l>
               <l n="9.861">Ieiunae pia vota gulae precibusque vocare</l>
               <l n="9.862">Aeternum pacis caeli de sede satorem.</l>
               <l n="9.863">Haec erat, ad funus sacros ingressa penates, </l>
               <l n="9.864">Virginibus venerata nurus, cui longior aetas, </l>
               <l n="9.865">Et pietas, vivendi aliis exemplar ut esset, </l>
               <l n="9.866">Observata dabat: praestans sublimibus Anna</l>
               <l n="9.867">Moratae vitae exemplis et prima fuisset</l>
               <l n="9.868">Idea virtutis, si non coluisset eandem</l>
               <l n="9.869">Virtutum Regina domum Mariaeque suprema</l>
               <l n="9.870">Demeret hanc illi morum excellentia<note place="foot" n="*">870
                excellentia : exbellentia</note> famam. </l>
               <l n="9.871">Viderat hanc Anna et coluit rectique tenellam</l>
               <l n="9.872">Observabat anus dantem documenta puellam. </l>
               <l n="9.873">Hanc etiam (supero patuit quod lumine) regis</l>
               <l n="9.874">Esse puerperio, maestam expectatus Idumen</l>
               <l n="9.875">Qui torquet, matrem electam, cum trima subisset</l>
               <l n="9.876">Delubrum: unde sacrae maior reverentia nymphae</l>
               <l n="9.877">Et studium obsequii vehemens accesserat Annae. </l>
               <l n="9.878">Momento, divina sui cum pignore ventris</l>
               <l n="9.879">Quo templum subiit genetrix, advenit et Anna</l>
               <l n="9.880">Vota animi factura Deo – mirabile! – nuper</l>
               <l n="9.881">In templo notae videt inter brachia nymphae, </l>
               <l n="9.882">Natum ubi fulgere Ducem. Quem vertice prono</l>
               <l n="9.883">Intuita, afflictae tandem affulsisse ferebat</l>
               <l n="9.884">Messiae optatum Iudaeae et gentibus astrum.</l>
               <l n="9.885">Praesentem vero populum, puerique trahentis</l>
               <l n="9.886">Corda decus famamque sui testesque videntem</l>
               <l n="9.887">Imperii, visum vario sermone teneri, </l>
               <l n="9.888">Mens non una ligat: vocesque prophetidis alter</l>
               <l n="9.889">Somnia grandaevumque alter Simeona putabat</l>
               <l n="9.890">Delirare senem, puero, cui mater egena</l>
               <l n="9.891">Servilisque pater, qui armis et finibus amplam</l>
               <l n="9.892">Cessuram vili domino balbutit Idumen. </l>
               <l n="9.893">Pars tamen et mystam longae probitate senectae</l>
               <l n="9.894">Et celebrem virtute nurum viduique probatam</l>
               <l n="9.895">Laude thori monitisque parem caelestibus Annam, </l>
               <l n="9.896">Credebant non vana loqui. Plerisque sed aequum</l>
               <l n="9.897">Iudicii lumen, recutitae propria gentis</l>
               <l n="9.898">Sustulit improbitas terrenorumque cupido;</l>
               <l n="9.899">Quos nimium caecae damnata in faenora mentis</l>
               <l n="9.900">Fert acies, nec fata sequens reflectit ad aevum. </l>
            </div>
            <div type="poesis-caput">
               <head>39.</head>
               <l n="9.901"> Ritibus expletis parvaeque in templa ferendae</l>
               <l n="9.902">Praecepto sobolis, pavidus discedit uterque</l>
               <l n="9.903">Urbe statim coniux: Galilaeis fallere tectis</l>
               <l n="9.904">Herodis rabiem similes fugientibus ibant. </l>
               <l n="9.905">Horum etenim timidas iam forte impleverat aures, </l>
               <l n="9.906">Tergemini regis Solymaeam adventus in urbem, </l>
               <l n="9.907">Divini pueri manifesto sidere cunas</l>
               <l n="9.908">Scitantis. Novere etiam pandentibus ipsis</l>
               <l n="9.909">Regibus, Eoas iussis caelestibus oras</l>
               <l n="9.910">Mutata tentare via, ne dira tyranni</l>
               <l n="9.911">De puero edocta auderet crudele nefandum</l>
               <l n="9.912">Saevities. Herodem etiam novere secutum</l>
               <l n="9.913">Urbis adulantis murmur quaesitaque vatum</l>
               <l n="9.914">Carmina natalem pueri referentia Bethlem.</l>
               <l n="9.915">Tum viduae afflatique Deo templo edita mystae, </l>
               <l n="9.916">Iamque etiam in totum diffusa oracula vulgus, </l>
               <l n="9.917">Sollicitam nati trepidamque pavere monebant, </l>
               <l n="9.918">Molirique fugam suspecta ex urbe parentem,</l>
               <l n="9.919">Unde petita istud complexa est Nazara sidus. </l>
            </div>
            <div type="poesis-caput">
               <head>40.</head>
               <l n="9.920"> Interea Eoos reduces Bethleme Dynastas</l>
               <l n="9.921">Herodes tardare dolens, faustaque recepti</l>
               <l n="9.922">In templo pueri multorum voce, tyrannus</l>
               <l n="9.923">Offensus saevire parat totaque requiri</l>
               <l n="9.924">Tollendum ferro<note place="foot" n="*">924 ferro : terro</note>
            infantem praecepit Idume.</l>
               <l n="9.925">Mox tamen aethereus iussis crudelibus Ales</l>
               <l n="9.926">Nuntius occurrit pressisque sopore mariti</l>
               <l n="9.927">Hoc animum sermone docet monitorque fidelis</l>
               <l n="9.928">Instruit, ut volucres iustus pavor adderet alas:</l>
               <l n="9.929">“Surge age Iosippe et puerum puerique parentem</l>
               <l n="9.930">Tolle domo ignotumque hospes fac vise Canopum</l>
               <l n="9.931">Et procul Isiaci fias novus accola Nili.</l>
               <l n="9.932">Dumque ego te Phariis monitum discedere regnis</l>
               <l n="9.933">Iussero, Niliacis deges securus arenis. </l>
               <l n="9.934">Causa fugae furor est et mors quam regia nato</l>
               <l n="9.935">Cuspis et immitis Solymi parat ira tyranni. </l>
               <l n="9.936">Rumpe moras longumque viae nec linque laborem!</l>
               <l n="9.937">Mutandae sedes; ne te hic aurora morantem</l>
               <l n="9.938">Inveniat, cave! Praecipites sunt regibus irae</l>
               <l n="9.939">Alatique pedes, tutum et placabile numquam</l>
               <l n="9.940">Regnandi ambitio. Non est formidinis expers</l>
               <l n="9.941">Aut sceleris ventura dies: mora nulla, recede!”</l>
            </div>
            <div type="poesis-caput">
               <head>41.</head>
               <l n="9.942"> Iosippi praeclara fides! Vix ardua iussa</l>
               <l n="9.943">Dixerat aethereus, Pharias ut abiret in oras, </l>
               <l n="9.944">Aliger, exurgit trepidans monitaque pericli</l>
               <l n="9.945">Coniuge compositis dubio non aethere iussae</l>
               <l n="9.946">Quae poterant apta esse viae, non visus abivit.</l>
               <l n="9.947">Tunc altus sopor urbis erat; quare ille nec unum</l>
               <l n="9.948">Vicinum quem tecta dabant affatus amicum,</l>
               <l n="9.949">Ne qua viae fieret mora, vel deprensa pateret</l>
               <l n="9.950">Causa fugae, tellusque fugae praefixa. Volentem</l>
               <l n="9.951">Terga sequi, ignarum biviis ut falleret hostem,</l>
               <l n="9.952">Urbe volat; puerum et matrem per devia ducit</l>
               <l n="9.953">Et Solymae adverso gressus in pulvere figit</l>
               <l n="9.954">Curarum plenus pavidusque, immitia donec</l>
               <l n="9.955">Regna vagus vertat, tota submotus Idume. </l>
            </div>
            <div type="poesis-caput">
               <head>42.</head>
               <l n="9.956"> Proxima nocturnas ubi lux compresserat umbras, </l>
               <l n="9.957">Nazaridum celsa iam regius urbe satelles</l>
               <l n="9.958">Saevus adest. Mariae sponsoque habitata requirit</l>
               <l n="9.959">Limina, maternum opperiens ad funera pignus.</l>
               <l n="9.960">Rex etenim auditis viduae mystaeque superbis, </l>
               <l n="9.961">Queis pueri aspecto vultu delubra replerant, </l>
               <l n="9.962">Auspiciis, versuta pecus submittit, amice</l>
               <l n="9.963">Qui Viduam in templo et limen Simeonis adirent</l>
               <l n="9.964">Fatorum cupidi et caeli responsa petentes</l>
               <l n="9.965">Discere et infido demum sermone rogarent, </l>
               <l n="9.966">Infantis qua gente foret, cui pacta marito, </l>
               <l n="9.967">Quave tribu, quave urbe parens. Quibus aequa profari</l>
               <l n="9.968">Nulla mora est et cuncta, nihil crudele timentes</l>
               <l n="9.969">Expediunt, rapido nil servitura tyranno, </l>
            </div>
            <div type="poesis-caput">
               <head>43.</head>
               <l n="9.970"> His ita compertis immitia iussa satelles</l>
               <l n="9.971">Accipit et ferro volat incursare quietas</l>
               <l n="9.972">Nazaridas. Doctusque sacro de limine, portas</l>
               <l n="9.973">Invadit miransque datis occurrere nullum</l>
               <l n="9.974">Vocibus, explorat cunctos violenta recessus</l>
               <l n="9.975">Saevities, si posset heros reperire latentes</l>
               <l n="9.976">Cum puero regisque metum mucrone levare. </l>
               <l n="9.977">Ut rabies quaerendo omnis consumpta, propinquos</l>
               <l n="9.978">Exagitant, adduntque minas, ubi mater, ubi infans</l>
               <l n="9.979">Poscentes, crudele genus feritasque cruenta</l>
               <l n="9.980">Carnifices. Quibus ingratum vox omnibus una</l>
               <l n="9.981">Responsum fuit: occiduo Phaëtonte maritum, </l>
               <l n="9.982">Et matrem cum prole sinus implente parentis</l>
               <l n="9.983">Observasse domi; sed quo nox ultima patrem, </l>
               <l n="9.984">Quo puerum matremque tulit, par possidet omnes</l>
               <l n="9.985">Et stupor et taciti par ignorantia facti. </l>
               <l n="9.986">Attonitus dictis miles, calet omnibus ultro</l>
               <l n="9.987">Tentatis urbi vicina per arva laresque</l>
               <l n="9.988">Rurales, illos si forte domestica rerum</l>
               <l n="9.989">Prodire in campos et rura subegit egestas,</l>
               <l n="9.990">Quaerere regalem praedam: tamen omnia frustra</l>
               <l n="9.991">Experti speque abiecta vestigia torquent</l>
               <l n="9.992">Ad Solymaea, quibus digressi tecta, docentque</l>
               <l n="9.993">Iussam ausis tentare necem frustrato ut omnis</l>
               <l n="9.994">Quaesiti labor infantis remque ordine pandunt. </l>
            </div>
            <div type="poesis-caput">
               <head>44.</head>
               <l n="9.995"> Hic princeps augere metum famamque putare</l>
               <l n="9.996">Non falsam Hebraei pueri, quem fata furenti</l>
               <l n="9.997">Eriperent regnumque fuga facesque pararent.</l>
               <l n="9.998">Depositurus erat rabiem, ratus esse potenti</l>
               <l n="9.999">Nequicquam obniti fato, nisi dira priores</l>
               <l n="9.1000">Principis irati flammas acuisset Erinnys.</l>
               <l n="9.1001">Haec etenim pudori dotes, praeconia et altae</l>
               <l n="9.1002">Semina virtutis bene contemplata, pavori</l>
               <l n="9.1003">Succubuit, ne frontis honor regalis adeptus</l>
               <l n="9.1004">Imperium scelus omne, Stygis quo vipera gaudet, </l>
               <l n="9.1005">Opprimat et solum vitio discriminet Orcum. </l>
               <l n="9.1006">Haec itaque Herodis natum crudelibus ausis</l>
               <l n="9.1007">Pectus, ad infantis suprema pericula versat.</l>
               <l n="9.1008">Qui sobolem partesque thori cognataque ferro</l>
               <l n="9.1009">Corpora discerpit, quid erat suadere protervo</l>
               <l n="9.1010">Ascalidae imbellis fatum complere puelli?</l>
               <l n="9.1011">At quia lugebat Furiarum pessima prolem</l>
               <l n="9.1012">Virgineam caelo tutam, diffidere pravis</l>
               <l n="9.1013">Consiliis validisque minus pro more futuris</l>
               <l n="9.1014">Incipit irasci insidiis. Sine crimine tandem</l>
               <l n="9.1015">Ne foret, immitem scelere hoc animavit Erinnys</l>
               <l n="9.1016">Sic affata Ducem: “Iudaeae summa potestas</l>
               <l n="9.1017">Egregium decus est, unus quam terreat infans</l>
               <l n="9.1018">Quem neque vi possit, duro neque perdere ferro!</l>
               <l n="9.1019">Anne vides veluti, princeps, te subdita laudat </l>
               <l n="9.1020">Proculcetque fides? Puerum tua sceptra petentem</l>
               <l n="9.1021">Occulit et tacitis hunc regno extollere votis</l>
               <l n="9.1022">Plebs infida cupit lumenque orientis adorat?</l>
               <l n="9.1023">Perfidiae neque causa deest: Iesseius ille</l>
               <l n="9.1024">Creditur, Hebraeum solium qui postulat heres, </l>
               <l n="9.1025">Davidis soboles iusteque putatur avitos</l>
               <l n="9.1026">Poscere ab externo possessos principe fasces.</l>
               <l n="9.1027">Hunc populi suspirat amor, tibi plebis apertum</l>
               <l n="9.1028">Est odium! Nisi te ferro tuearis, inane</l>
               <l n="9.1029">Regis nomen habes<note place="foot" n="*">1029 habes :
            habet</note>: perdit fortuna paratum</l>
               <l n="9.1030">Sanguine, ni pariter servetur sanguine regnum. </l>
               <l n="9.1031">Ut regnes, dura efficiet mollisque potestas,</l>
               <l n="9.1032">Ut pereas, nec solius te purpura regni</l>
               <l n="9.1033">Deseret invitum: solio qui decidit, alte</l>
               <l n="9.1034">Praecipitat: gravis haec, extremi funeris expers</l>
               <l n="9.1035">Esse ruina nequit. Detracto murice, fatis</l>
               <l n="9.1036">Proximus est princeps; augusto vertice frangi</l>
               <l n="9.1037">Regalis nescit, fracto nisi vertice, splendor. </l>
               <l n="9.1038">Nunc audi quid agas: puerum, Davidica Bethlem</l>
               <l n="9.1039">Cuius habet cunas, eadem servabit amatum, </l>
               <l n="9.1040">In spem Iessiaci generis regnique nepotem.</l>
               <l n="9.1041">Edictum fer tale volo, quo tota gravetur</l>
               <l n="9.1042">Ephratae regio: puerum Davidis ab alma</l>
               <l n="9.1043">Stirpe ortum accepisse refer partusque recentis</l>
               <l n="9.1044">Esse locum Bethlem latebrasque morantis ibidem</l>
               <l n="9.1045">Rumor habet; te servandi quia sanguinis alti</l>
               <l n="9.1046">Cura tenet, puerum regali limine sistant, </l>
               <l n="9.1047">Regales habiturum aedes, ne casus eundem</l>
               <l n="9.1048">Invidus extinguat: quod si parere recusent,</l>
               <l n="9.1049">Bima cadat soboles ferro Ephrataea minore. </l>
               <l n="9.1050">Hinc tibi securo regni, vel proditus ultro</l>
               <l n="9.1051">Tutelae sub iura tuae, regalibus infans</l>
               <l n="9.1052">Succedit tectis, quem suscepisse profusae</l>
               <l n="9.1053">Laetitiae ad speciem signis, monstrabis abundè </l>
               <l n="9.1054">Servandae augustae sobolis te laude teneri. </l>
               <l n="9.1055">Interea, prout ipse tuis dabis utile rebus</l>
               <l n="9.1056">Consilium, poteris securis fraudibus uti:</l>
               <l n="9.1057">Nam puerum facilis labor est extinguere, nulla</l>
               <l n="9.1058">Funeris invidia. Quod si male provida Bethlem</l>
               <l n="9.1059">Prolem scire neget, ferro tunc utere princeps:</l>
               <l n="9.1060">Ephrataea omnes fac lugeat ora puellos,</l>
               <l n="9.1061">Quos inter tunc iste cadet qui quaeritur infans.</l>
               <l n="9.1062">Haec animo par ira tuo; nec fata verere, </l>
               <l n="9.1063">Sollicitos nam fata iuvant. Dicenda nec ista est</l>
               <l n="9.1064">Saevities, sed fama Ducum qui frontis honorem, </l>
               <l n="9.1065">Quando opus est, fas semper habent mucrone tueri.”</l>
            </div>
            <div type="poesis-caput">
               <head>45.</head>
               <l n="9.1066"> Advertit propriis dare Erinnyn idonea votis</l>
               <l n="9.1067">Consilia Herodes, cui erat feralibus ausis</l>
               <l n="9.1068">Par ardor. Scripti signavit protinus astum</l>
               <l n="9.1069">Edicti, quo tota alto ceu fulmine tacta</l>
               <l n="9.1070">Intremuit regio et Bethlem funusque daturae</l>
               <l n="9.1071">Ephrataeae ululant percussae pectora matres:</l>
               <l n="9.1072">“Quis puer hic, aiunt, soboles quae sanguinis ista</l>
               <l n="9.1073">Iessiaci, nostrae prolis tradenda periclo</l>
               <l n="9.1074">Quaeritur? Ignaram pueri quae territa urbem</l>
               <l n="9.1075">Pernicies? Non is puerum, vult iste cruentus</l>
               <l n="9.1076">Parricida suo speciem praebere furori,</l>
               <l n="9.1077">Quo genus Hebraeum iugulet nosterque parabit</l>
               <l n="9.1078">Initium ferale error primumque recentes</l>
               <l n="9.1079">Destinat ad caedem fetus, ut postea vulgus</l>
               <l n="9.1080">Impius in reliquum ferro grassetur et igni!”</l>
               <l n="9.1081">Nulla timoris erant, luctusque ignara parentum</l>
               <l n="9.1082">Tecta, quibus teneri torquebant ubera nati. </l>
               <l n="9.1083">Non alius status urbis erat, quam Marte secundo</l>
               <l n="9.1084">Hostis Arabs, aut Assyrius si moenia victor</l>
               <l n="9.1085">Scanderet et victis instaret acinace muris.</l>
            </div>
            <div type="poesis-caput">
               <head>46.</head>
               <l n="9.1086"> At populi fremitum, matrumque immota querelas</l>
               <l n="9.1087">Sustinet Herodis rabies: dare funera saevus</l>
               <l n="9.1088">Imperat atque omnes scrutari cuspide cunas. </l>
               <l n="9.1089">Saevit atrox ferrum primusque effusus in urbem</l>
               <l n="9.1090">Ardor Ephrataeam; fusa hinc per rura, per agros,</l>
               <l n="9.1091">Oppida barbaries plusquam vicina fatigat.</l>
               <l n="9.1092">Quis matrum lacrymas, luctus, puerosque virile</l>
               <l n="9.1093">Servandi studium, natorum infausta praeire</l>
               <l n="9.1094">Impavidas quam fata sequi, quis inania iusto</l>
               <l n="9.1095">Aequabit lamenta sono? Non si mihi Sulmo</l>
               <l n="9.1096">Arcanos reseret, non si mihi Mantua fontes. </l>
            </div>
            <div type="poesis-caput">
               <head>47.</head>
               <l n="9.1097"> Mater erat Dorcas, simili sibi pignora sexu</l>
               <l n="9.1098">Terna tulit primis pacti quae coniugis annis.</l>
               <l n="9.1099">Hannus erat coniux, agri ditissimus Hannus,</l>
               <l n="9.1100">Laeta cui tandem sobolem connixa gemellam</l>
               <l n="9.1101">Dorcas, utrumque marem primumque vocavit Abelum.</l>
               <l n="9.1102">Alter erat Samuel, sed quem legalè cruentus </l>
               <l n="9.1103">Occidit culter puerumque a lege gementem</l>
               <l n="9.1104">Praeputii dolor extinxit; maestaeque remansit</l>
               <l n="9.1105">Dorcadi tunc solus spes posteritatis Abelus. </l>
               <l n="9.1106">Iam Phaeton bissena anni compleverat astra</l>
               <l n="9.1107">Crescenti puero, sed qui ne cresceret ultra,</l>
               <l n="9.1108">Obfuit Herodes. Illo mandante satelles</l>
               <l n="9.1109">Irruit in matrem pignusque quod ipsa reductâ</l>
               <l n="9.1110">Parte domus, conata feras eludere leges, </l>
               <l n="9.1111">Abdiderat, proferre iubet. Negat illa recentem</l>
               <l n="9.1112">Esse sibi puerum; sed semen inutile ferro</l>
               <l n="9.1113">Femineum ostentat Dorcas: pro stirpe virili</l>
               <l n="9.1114">Tercentum vocat ore deos, Martemque Iovemque</l>
               <l n="9.1115">Neptunumque Thetinque Chaosque Erebumque profundum</l>
               <l n="9.1116">Tergeminamque Hecaten, tria virginis ora Dianae, </l>
               <l n="9.1117">Si Gradivigenis forsan venerata Latinis, </l>
               <l n="9.1118">Terreret Calabros iurata potentia vernas. </l>
               <l n="9.1119">His tamen intrepidis, crines effusa vocatos</l>
               <l n="9.1120">Testatur moritura Deos et veste recincta</l>
               <l n="9.1121">Pectora nuda manu pulsat: per conscia veri</l>
               <l n="9.1122">Sidera perque ipsum Capitoli immobile saxum </l>
               <l n="9.1123">Tarpeiosque lares tortorum immite furentum</l>
               <l n="9.1124">Flectere corda parat genetrix, cumulata sed illic</l>
               <l n="9.1125">Mille parum cautis, periuria matribus obsunt. </l>
               <l n="9.1126">Fit iurata fides regalis vilibus irae</l>
               <l n="9.1127">Mancipiis suspecta magis, violentior unde</l>
               <l n="9.1128">Ad secreta ruit quaerenda cubilia miles. </l>
               <l n="9.1129">Dorcas ut advertit saevos propiore ministros</l>
               <l n="9.1130">Iam latebris instare loco, ne forte tumultu</l>
               <l n="9.1131">Territus in proprium, quem tunc sopor altus habebat, </l>
               <l n="9.1132">Discrimen ploraret Abel, orare severos</l>
               <l n="9.1133">Blanda fuit, vacuo prolis discedere tecto</l>
               <l n="9.1134">Carnifices pretiumque dabat non vile. Sed illi</l>
               <l n="9.1135">Nec prece nec pretio moti. Mucrone furentes</l>
               <l n="9.1136">Qualibet occultam sobolem scitantur ab umbra. </l>
            </div>
            <div type="poesis-caput">
               <head>48.</head>
               <l n="9.1137"> Compactus tabulis paries fuit ultimus unus</l>
               <l n="9.1138">Integer et nullo sectus discrimine portae, </l>
               <l n="9.1139">Cui superesse domûs potuit pars nulla videri. </l>
               <l n="9.1140">Parva tamen retro fuerat secreta locandis</l>
               <l n="9.1141">Area servandisque opibus, quas abdere vellent, </l>
               <l n="9.1142">Atque una patuit tabula locus ille refixa.</l>
               <l n="9.1143">Hoc latebris apto spatio celavit Abelum</l>
               <l n="9.1144">Dorcas. Effugisset Abel hac arte cruentum</l>
               <l n="9.1145">Mucronem, strepitu victo nisi limina somno</l>
               <l n="9.1146">Clamore implesset, seque ad sua fata parasset. </l>
               <l n="9.1147">Et licet insonti puero comes addita nutrix,</l>
               <l n="9.1148">Fida quidem custos mollisque ministra soporis,</l>
               <l n="9.1149">Securi tamen atque aliquid crudele vereri</l>
               <l n="9.1150">Ignari infantis, sollers quantumlibet omnes</l>
               <l n="9.1151">Ire per illecebras, nequiit suspendere fletum. </l>
               <l n="9.1152">Tunc rabidus miles puerum qua flere notavit</l>
               <l n="9.1153">Parte furit, sobolem poscit tabulasque refigit, </l>
               <l n="9.1154">Inventum rapuit. Veluti si mitia campi</l>
               <l n="9.1155">Gramina tondentem mollem lupus involet agnum, </l>
               <l n="9.1156">Sic teneram pueri rabies petit effera praedam. </l>
               <l n="9.1157">Cuspide mox raptum iugulat, dein pectus acerbo</l>
               <l n="9.1158">Transadigit versare perito viscera ferro. </l>
               <l n="9.1159">Ut simul et pueri gemitum vocemque supremam</l>
               <l n="9.1160">Excepit genetrix, subito labefacta dolore</l>
               <l n="9.1161">Lapsa solo est, iam certa mori. Miserabilis Hannus, </l>
               <l n="9.1162">Et dubius sua quo vertat valitura parentis</l>
               <l n="9.1163">Auxilia, ut sobolem genitor, dum Dorcada fidus</l>
               <l n="9.1164">Ingeminat coniux, fatum complevit uterque.</l>
               <l n="9.1165">Ense puer cecidit, periit sine cuspide mater:</l>
               <l n="9.1166">Hanc animi dolor, hunc regnandi insana cupido, </l>
               <l n="9.1167">Hanc mentis pietas, illum perversa tyranni</l>
               <l n="9.1168">Sustulit ambitio. Tanta pietate parentis</l>
               <l n="9.1169">Exitus infelix; tanta impietate triumphat</l>
               <l n="9.1170">Filius: hanc melior rapuit, felicior istum</l>
               <l n="9.1171">Causa, recens nato quod sit data victima Verbo. </l>
               <l n="9.1172">Hannus utrumque una maestus collegit in urna;</l>
               <l n="9.1173">Unum utroque etiam signavit nomine marmor. </l>
               <l n="9.1174">Hic Dorcas genetrix et Abelus filius, ambo</l>
               <l n="9.1175">Exanimes a morte iacent: ruit illa dolore,</l>
               <l n="9.1176">Hic ferro; duplexque dolor patrisque virique</l>
               <l n="9.1177">Mollius hoc saxum quam sit dolor ipse, paravit. </l>
            </div>
            <div type="poesis-caput">
               <head>49.</head>
               <l n="9.1178"> Quis reliquos matrum casus obiectaque ferro</l>
               <l n="9.1179">Pectora, quis raptos ipsis tortoribus enses, </l>
               <l n="9.1180">Quis patrum oppositas Solymis mucronibus iras,</l>
               <l n="9.1181">Quis gemitus posset, quis femineos ululatus</l>
               <l n="9.1182">Effari? Non si pleno me fonte rigasset</l>
               <l n="9.1183">Docta Hypocrene, si totum Helicona dedisset</l>
               <l n="9.1184">Phoebus et ex ipso melior me culmine Pindi</l>
               <l n="9.1185">Umbraret laurus, tantae nec caedis acervos</l>
               <l n="9.1186">Dicere, nec nuruum luctus lacrymasque valerem.</l>
               <l n="9.1187">Haec si Pelignus mutatis addere formis</l>
               <l n="9.1188">Tentasset vates, habuit qui cognita necdum</l>
               <l n="9.1189">Naso Tomitanus natorum haec funera, duro</l>
               <l n="9.1190">Plurima manasset Niobe Bethlemia saxo. </l>
            </div>
         </div>
         <div type="poesis-liber" met="hexameter" n="10">
            <head>LIBER X. IESSEIDOS </head>
            <div type="poesis-caput">
               <head>1.</head>
               <l n="10.1"> At peregrina domus, proles, Iosippus et uxor, </l>
               <l n="10.2">Obscurae reliquum noctis, qua cesserat urbe</l>
               <l n="10.3">Nazaridum, celerabat iter. Quos mane sinistro</l>
               <l n="10.4">A latere exurgens Titan feriebat euntes. </l>
               <l n="10.5">Calcato torrente, patrum cui voce Cisoni </l>
               <l n="10.6">Nomen inest, quae rura vetus tenet incola Moab</l>
               <l n="10.7">Emenso Iordane premunt camposque pererrant</l>
               <l n="10.8">Ignotosque lares; lentoque bitumine crassam</l>
               <l n="10.9">Retro Asphaltiten (ubi adhuc fumantibus undis</l>
               <l n="10.10">Testantur spissae Sodomaea incendia nubes)</l>
               <l n="10.11">Incedunt, dextro lateri, medio aequore Bethlem</l>
               <l n="10.12">Opposita, Solymasque arces regemque caventes. </l>
               <l n="10.13">Qui licet adversi potuissent litore ponti,</l>
               <l n="10.14">Sidoniis Nilum Tyriisque petentibus ingens</l>
               <l n="10.15">Qui ratibus patet, in mollem breviore Canopum</l>
               <l n="10.16">Festinare via, sed quod minor illa pericli</l>
               <l n="10.17">Visa foret caedisque minor, qua regia ludi</l>
               <l n="10.18">Posset saevities; fugientes transtulit Arnon</l>
               <l n="10.19">Monte cadens, amnis dictus par montibus Arnon. </l>
               <l n="10.20">Hinc Madianiten voluitque subire recessus</l>
               <l n="10.21">Petrosos Arabum; cavitque ignota viarum</l>
               <l n="10.22">Ludibria, aethereo sed non sine flamine Ioseph. </l>
               <l n="10.23">Huic etenim ignaro postquam pede pressa locorum</l>
               <l n="10.24">Devia, fallaces correxit semita gressus</l>
               <l n="10.25">Aligeri monstrata fide. Dextrum ille dolosi</l>
               <l n="10.26">Nam bivii dum torquet iter, non dexter in urbes</l>
               <l n="10.27">Tendebat, queis caeca infantum caede furebat</l>
               <l n="10.28">Ambitio, praesens ne, quod fugiebat, adiret </l>
               <l n="10.29">Discrimen puer. Opposito vitare furorem</l>
               <l n="10.30">Pulvere, sidereus monuit non segnè minister. </l>
               <l n="10.31">Ille sequens monitorem, alio mox tramite tutum</l>
               <l n="10.32">Carpit iter, secura premens vestigia, pravae</l>
               <l n="10.33">Concussus terrore viae puerique periclo. </l>
            </div>
            <div type="poesis-caput">
               <head>2.</head>
               <l n="10.34"> Dum graditur lenti neque quid vitale ferentis</l>
               <l n="10.35">In longum protensa maris prope litora, spectat</l>
               <l n="10.36">Illam Arabum primam Petraei nominis urbem, </l>
               <l n="10.37">Unde Deo adversa veniens ab origine coniux</l>
               <l n="10.38">Rutha dedit claros mater Iesseia reges. </l>
               <l n="10.39">Nec tamen hanc subeunt, soliti vitare superbas</l>
               <l n="10.40">Divitiis fastusque urbes, nisi forsitan escas</l>
               <l n="10.41">Cum peterent; licet his plerumque vel obvia villae</l>
               <l n="10.42">Ruralis fornax, parvi aut domus hospita tecti</l>
               <l n="10.43">Redderet acceptos alimenta aequantia nummos. </l>
            </div>
            <div type="poesis-caput">
               <head>3.</head>
               <l n="10.44"> Aspiciens Arabae Iosippus moenia Petrae</l>
               <l n="10.45">Haec fertur versasse animo: “Iam cessimus oris,</l>
               <l n="10.46">Immitis Iudaea, tuis, evasimus enses</l>
               <l n="10.47">Regis inhumani. Nos hac subsistere terra</l>
               <l n="10.48">Quis prohibet tutisque Petrae considere tectis?</l>
               <l n="10.49">Nos multo iam sole vagos annona reliquit </l>
               <l n="10.50">Annonaeque fides, pretium. Si tecta subire</l>
               <l n="10.51">Haec liceat, servire meum dabit ista laborem</l>
               <l n="10.52">Hospitibus non dura suis urbs, unde petito</l>
               <l n="10.53">Concidet haec rerum praesens angustia lucro. </l>
               <l n="10.54">Urbs domui cognata meae sanctisque Boozi</l>
               <l n="10.55">Dignatae thalamis (nostrae quae stirpis origo est,</l>
               <l n="10.56">Saepe pater dixit) tellus est patria Ruthae </l>
               <l n="10.57">Germanaeque nurus Orphae. Cui forsan ibidem</l>
               <l n="10.58">Crescit adhuc soboles, veniens sed sanguine longo, </l>
               <l n="10.59">Siqua tamen superest, ignota latebit utrosque</l>
               <l n="10.60">Posteritas, nimium distans a fonte propago. </l>
               <l n="10.61">Cognatis si Petra famem fugientibus olim</l>
               <l n="10.62">Non ingrata fuit, nobis metuentibus iram</l>
               <l n="10.63">Principis, humanum fas desperare vetabit</l>
               <l n="10.64">Hospitium nosque hospitibus quaesita labore</l>
               <l n="10.65">Lucra dabunt non esse graves urbisque protervos. </l>
               <l n="10.66">Nos ultra nec terror agit, neque caelicus Ales</l>
               <l n="10.67">Admonuit fortasse aliter, cui barbara regis</l>
               <l n="10.68">Immodici irarum satis est eludere vota</l>
               <l n="10.69">Aegypti Nilique via. Sat forte iubenti</l>
               <l n="10.70">Paruimus tutoque infans servatus asylo, </l>
               <l n="10.71">Externa evasit Solymas regione secures.” </l>
               <l n="10.72">Talia dicentem nox occupat, ipsaque mentis</l>
               <l n="10.73">Perplexae tenebris maiores adicit umbras. </l>
            </div>
            <div type="poesis-caput">
               <head>4.</head>
               <l n="10.74"> Non procul inde, urbi Petrae subiecta patebat</l>
               <l n="10.75">Planities frugum sterilis, nisi pauca recisis,</l>
               <l n="10.76">Quod spectata procul, properata mapalia ramis</l>
               <l n="10.77">Gramineo pasci signabant flore bidentes. </l>
               <l n="10.78">Caetera campus habet nulli mansuetus aratro:</l>
               <l n="10.79">Rarae herbae tellus, plantarum degener, unam</l>
               <l n="10.80">Si palmam excipias, sabulo quae surgere felix, </l>
               <l n="10.81">Factura haud numerum, si, expers ne graminis esset, </l>
               <l n="10.82">Altera non eodem crevisset in aequore coniux. </l>
               <l n="10.83">Huc tulit errantem, simul hic sub frondibus altis</l>
               <l n="10.84">Iosippum obscurus subigit consistere vesper. </l>
               <l n="10.85">Hospitium tunc palma dabat, quae fusa per orbem</l>
               <l n="10.86">Frangebat nimiam foliis pendentibus aethram. </l>
               <l n="10.87">Haec etenim tantus melius tegeretur ut hospes, </l>
               <l n="10.88">Vertice curvato celsas demisit in imum</l>
               <l n="10.89">Atque solo tenus, hospitii pro pariete frondes </l>
               <l n="10.90">Et faciles carpi dabat ad solacia fructus. </l>
               <l n="10.91">Hoc plantae gratam sese formantis in aedem</l>
               <l n="10.92">Obsequium, iam prodigiis assueta iugalis</l>
               <l n="10.93">Virginitas, mirata nihil servire quod optet</l>
               <l n="10.94">Authori natura suo matrisque papillas</l>
               <l n="10.95">Torquentem puerum Numen quod stipes adoret. </l>
               <l n="10.96">Laeta videt tectoque velut sub frondibus illis</l>
               <l n="10.97">Hospita consedit tutos sortita penates. </l>
            </div>
            <div type="poesis-caput">
               <head>5.</head>
               <l n="10.98"> Composito necdum curae titubante prioris</l>
               <l n="10.99">Arbitrio – num rura petat quae Nilus inundat, </l>
               <l n="10.100">Aut animae secura suae iam viscera sponsae</l>
               <l n="10.101">Illa Arabum regione premat – contraire supernis</l>
               <l n="10.102">Difficilis iussis animo pugnabat Ioseph. </l>
               <l n="10.103">Haec meditans nuda corpus componit arena</l>
               <l n="10.104">Et caput innixus dextra compressa quieti</l>
               <l n="10.105">Lumina componit recipitque in membra soporem. </l>
               <l n="10.106">Ut bona pars noctis somno data, cernit eundem</l>
               <l n="10.107">
                  <corr>Iosippus</corr> caeli genium, divina recentis</l>
               <l n="10.108">Qui tulerat mandata fugae. Cui ille iubentis</l>
               <l n="10.109">Numinis interpres fari sic incipit Ales: </l>
               <l n="10.110">“Non ego te, Iosippe, viae committere dixi, </l>
               <l n="10.111">Ut Pharii tantum regni tutumque Canopi</l>
               <l n="10.112">Aggredereris iter; nec, quod satis esse putabas</l>
               <l n="10.113">Ut secura Arabum tellus Petraeque tenerent</l>
               <l n="10.114">Impavidum cives. Te Memphin et Isidis arva, </l>
               <l n="10.115">Te volui spectare Pharon iussique fluentem</l>
               <l n="10.116">Nilon ut amne bibas! Quare his, ubi lutea noctem</l>
               <l n="10.117">Adveniens Aurora premet, te proripe terris </l>
               <l n="10.118">Subditaque Isiacae, iubeo, pete rura iuvencae.” </l>
               <l n="10.119">Caelicus his dictis memorique in corde repostis</l>
               <l n="10.120">Deserit interpres Iosippum delapsus in auras. </l>
               <l n="10.121">Ille ubi proiectos somno collegerat artus, </l>
               <l n="10.122">Mox legit apparens quae nocte locaverat Ales</l>
               <l n="10.123">In memori sibi mente notas veteremque figuram</l>
               <l n="10.124">Aligeri monitusque novos: ipsoque iuberi</l>
               <l n="10.125">Edidicit, celebres sistris crepitantibus oras</l>
               <l n="10.126">Atque ipsas Nili petere arva rigantis arenas. </l>
               <l n="10.127">Necdum Aurora polo formosi arriserat ore</l>
               <l n="10.128">Luciferi, cum divinis meditante marito</l>
               <l n="10.129">Parere imperiis Genetrix vigilaret et altum</l>
               <l n="10.130">More suo, puero super humanaeque salutis</l>
               <l n="10.131">Ordine multa super, tacitis affectibus iret.</l>
               <l n="10.132">Cumque Deo sese per verba precantia servam</l>
               <l n="10.133">Offerret, voluit sponsae mox visa patere</l>
               <l n="10.134">Somnia Iosephus, turbare sed otia mentis</l>
               <l n="10.135">Virgineae divina timet noctisque minores</l>
               <l n="10.136">Expectat tenebras, donec perfusa supernis</l>
               <l n="10.137">Roribus a votis animo flagrante rediret. </l>
            </div>
            <div type="poesis-caput">
               <head>6.</head>
               <l n="10.138"> Coeperat Eoas coniux Tithonia flammas</l>
               <l n="10.139">Spargere et a tergo positis de montibus auras</l>
               <l n="10.140">Irradiabat (erant Galaad, iuga pascua, montes)</l>
               <l n="10.141">Memnoniis lotus consurgens Lucifer undis.</l>
               <l n="10.142">Vespere demissos, alto modo stipite ramos</l>
               <l n="10.143">Hospita palma legens collectaque vertice tota</l>
               <l n="10.144">Ramorum coma nocturnum dimovit ituris</l>
               <l n="10.145">Hospitibus tectum ostenditque novo ore micantem </l>
               <l n="10.146">Et matutino ridentem Phosphoron auro. </l>
               <l n="10.147">His monita exurgit toto stans corpore Virgo,</l>
               <l n="10.148">(Flexa genu prius) et Iosippi audita revolvens</l>
               <l n="10.149">Somnia, nil sistendum inquit, sed iussa Canopi,</l>
               <l n="10.150">Dissita quantumvis urgebat quaerere regna. </l>
            </div>
            <div type="poesis-caput">
               <head>7.</head>
               <l n="10.151"> Inde autem Pharium bibituris obvia Nilum</l>
               <l n="10.152">Est via deserti, sitiens et inhospita tellus,</l>
               <l n="10.153">Urbe carens. Cives domuum concordia nectit</l>
               <l n="10.154">Hic nullos, ubi nec steriles qui nectat arenas</l>
               <l n="10.155">Humor adest; Lybicis regio par syrtibus ingens.</l>
               <l n="10.156">Unde suus deesset ne istis quoque Syrtibus Ammon</l>
               <l n="10.157">Iuppiter, Isacidis alius cum cornibus Ammon</l>
               <l n="10.158">Aere stetit fusus populo cultore iuvencus. </l>
               <l n="10.159">Apis erat, cuius cultum, formamque prophanis</l>
               <l n="10.160">Gentibus edoctus, Pharia tellure profectus,</l>
               <l n="10.161">Stultus adoravit deserto in pulvere Iuda,</l>
               <l n="10.162">Latriae veri signatus Numinis heres. </l>
               <l n="10.163">Aegyptum fugiens, dulci manantia lacte</l>
               <l n="10.164">Hyblaeosque hortos longe superantia mellis</l>
               <l n="10.165">Rura petens, quatuor bis lustra recensuit ista</l>
               <l n="10.166">Erroris nimium genus Israëlis arena. </l>
               <l n="10.167">At quia nec liquidos tellus dabat arida fontes,</l>
               <l n="10.168">Nec sterilis natura cibos, quam nullus ibidem</l>
               <l n="10.169">Commendat, pecudum fetus, nulla herba calenti</l>
               <l n="10.170">Germinat in sabulo, ne<note place="foot" n="*">170 ne : nec</note>
            stirps Hebraea periret, </l>
               <l n="10.171">Hac veniente dati fontes caelumque recenti</l>
               <l n="10.172">Pane pluit, quem roris uti medicata coacti</l>
               <l n="10.173">Fragmina, cunctorum (sat erat voluisse) saporum</l>
               <l n="10.174">Illecebras, quaevis populo lux orta ferebat. </l>
               <l n="10.175">Illius annonae certis, migrantibus aequus</l>
               <l n="10.176">Adfuit Isacidis fabulosa per invia ductor,</l>
               <l n="10.177">Nube vagas praeeunte tribus, monstrante corusca</l>
               <l n="10.178">Luce viam si nocte ibant; eademque diei</l>
               <l n="10.179">Umbraque duxque fuit, celso cum sole mearent.</l>
            </div>
            <div type="poesis-caput">
               <head>8.</head>
               <l n="10.180"> Haec etiam penetrante vago deserta Tonante</l>
               <l n="10.181">Virginea cum matre, Deum quae protulit alvo</l>
               <l n="10.182">Messiam, pro quo Iudae numerosa propago, </l>
               <l n="10.183">Desertas inter rupes sterilemque ciborum, </l>
               <l n="10.184">Arentesque plagas, tantis servata migrabat</l>
               <l n="10.185">Prodigiis; an non praesto caeleste fuisse</l>
               <l n="10.186">Obsequium rear et dominis, cum talia servis,</l>
               <l n="10.187">Hisque etiam infidis largus praestaret Olympus?</l>
            </div>
            <div type="poesis-caput">
               <head>9.</head>
               <l n="10.188"> Delius aestivum necdum sublimior axem</l>
               <l n="10.189">Attigerat, ver illud erat cum frugis inanes </l>
               <l n="10.190">Plusquam hominum peregrina Trias calcaret arenas. </l>
               <l n="10.191">Verna alibi quamvis poterat tunc esse dierum</l>
               <l n="10.192">Temperies, hic et sabulo cedente, molesta </l>
               <l n="10.193">Et vacua humoris tellure, vibrantibus ignem</l>
               <l n="10.194">Phoebeis sine nube rotis, procul hospitis omni</l>
               <l n="10.195">Commoditate laris, tolerare ardentius anni</l>
               <l n="10.196">Debuit implacida tempus regione, timendâ</l>
               <l n="10.197">Inde magis, nulla hic aestum quod frangeret umbra.</l>
               <l n="10.198">Hinc hominum nulli non quivit acerba videri</l>
               <l n="10.199">Haec via deserti: nemo haec sabulosa viator</l>
               <l n="10.200">Aequora quaesivit, nisi quos caeleste subegit</l>
               <l n="10.201">Imperium; veluti Phario dare terga Serapi</l>
               <l n="10.202">Iussa fugax duodena tribus, velut ista cruentas</l>
               <l n="10.203">Ascalidis vitare manus, hoc pulvere iussa </l>
               <l n="10.204">Tuta ibat divina domus, genialiter octo</l>
               <l n="10.205">Hic habiti lustris relegens vestigia Iudae. </l>
               <l n="10.206">Istorum cuivis anno lux esset ut una</l>
               <l n="10.207">Aequa, quaterdenos numerant hoc aequore soles. </l>
               <l n="10.208">Deserti mora tanta fuit, prius ampla superbi</l>
               <l n="10.209">Quam caeli Charites tetigissent arva Canopi. </l>
            </div>
            <div type="poesis-caput">
               <head>10.</head>
               <l n="10.210"> At profugo ne quid curae caelestis haberent</l>
               <l n="10.211">Israële minus, licet his sine nectare caelum</l>
               <l n="10.212">Non foret et grata nubes glomeraret ad umbram, </l>
               <l n="10.213">Plus, ubi iussit opus, superûm famulare calebat</l>
               <l n="10.214">Obsequium: seu fallacis, vestigia plantae</l>
               <l n="10.215">Sincerâ torquere viâ, seu quaerere labris </l>
               <l n="10.216">Nescio quo laticem rivo, seu fercula caenae</l>
               <l n="10.217">Ponere: et allatas dubium quo cespite sectas, </l>
               <l n="10.218">Vectori Mariae virides est visus asello</l>
               <l n="10.219">Porrigere ad pastum laetus caeli Aliger herbas. </l>
               <l n="10.220">Interdum seu luce viam lenire sedendo,</l>
               <l n="10.221">Seu veniente etiam voluissent nocte, reperta</l>
               <l n="10.222">Gaudebant dape, cui mortalis nulla valebat</l>
               <l n="10.223">Commendare loco talem sollertia mensam. </l>
               <l n="10.224">Qui nulli visa regione reponeret escas, </l>
               <l n="10.225">Cassus erat penetrare labor; nec ab axe profectae</l>
               <l n="10.226">Nesciri potuere dapes, nec inhospita tanti</l>
               <l n="10.227">Deserti spatia, adveniens ubi nulla reliquit</l>
               <l n="10.228">Signa pecus, quo nulla animae viventis imago</l>
               <l n="10.229">Pressa pede extaret, talem praebere ciborum</l>
               <l n="10.230">Annonam poterant, nisi prospicientis Olympi</l>
               <l n="10.231">Id faceret: generosa penus, mittente beatis</l>
               <l n="10.232">Iudaeae profugis Cerealia dona Tonante. </l>
               <l n="10.233">Forte viae raram quamvis pressisset eremum</l>
               <l n="10.234">Hospes et illa suâ pius advenientibus esset</l>
               <l n="10.235">Immemor annonâ; quis tanto errore viarum,</l>
               <l n="10.236">Mox igni abstractam Cererem, quis pocula vivi</l>
               <l n="10.237">Perderet in sabulo lymphas aequantia fontis?</l>
               <l n="10.238">Quisve recens distante procul tellure resectum,</l>
               <l n="10.239">Pone reliquisset gramen vectoris ad escam?</l>
               <l n="10.240">Quis tantum laticis, torrente flagrantia rivo </l>
               <l n="10.241">Ora pigrae pecudis quae non tulit unda sitire?</l>
               <l n="10.242">Qua ratione peti dulcis potuisset ab istis, </l>
               <l n="10.243">Constanterque etiam frigens Achelous arenis?</l>
            </div>
            <div type="poesis-caput">
               <head>11.</head>
               <l n="10.244"> Ventum erat ad montes, ubi cautibus ordine longo</l>
               <l n="10.245">Productis arens Pharanis et ampla secatur</l>
               <l n="10.246">Planities: sicci et steriles sine gramine montes, </l>
               <l n="10.247">Excelsae rupes mixtaque rubedine nigro</l>
               <l n="10.248">Horrendae aspectu, quas dum ferit igneus astri</l>
               <l n="10.249">Maioris radius, veluti praepinguis olivi</l>
               <l n="10.250">Rore superfusi splendent: genuina pavonis</l>
               <l n="10.251">Effigies, vel quod potior fert fama, timoris</l>
               <l n="10.252">Ipsius domus et plenae formidine rupes.</l>
               <l n="10.253">Haec etiam tacitis terroribus horrida, gratum</l>
               <l n="10.254">Nacta locum montana Fames colit; unde petendae</l>
               <l n="10.255">Pro tumido potius fuerant Erysichtone poenae</l>
               <l n="10.256">Saevior haec siquidem et letho breviore resolvens</l>
               <l n="10.257">Corpora, quam Scythica fuerat de rupe Promethei</l>
               <l n="10.258">Accersita fames; vacuandis sanguine venis</l>
               <l n="10.259">Tardior et vitae fatali segnior haustu. </l>
               <l n="10.260">Hic quod edas, hospes, nihil est, nisi mandere saxa</l>
               <l n="10.261">Dente velis, neque enim invenies quae carpere<note place="foot" n="*">261 carpere : carpore</note> possis</l>
               <l n="10.262">Ore, vel extremis quae gramina stringere labris. </l>
            </div>
            <div type="poesis-caput">
               <head>12.</head>
               <l n="10.263"> Iamque propinquabant saxis, ubi nulla patebat</l>
               <l n="10.264">Dura ad incessi superanda obstacula montis</l>
               <l n="10.265">Semita, proiecto ut poterant advertere vultu;</l>
               <l n="10.266">Cum velut ex antri cuiusdam limine ternos</l>
               <l n="10.267">Aspiciunt prodire viros, qui recta tenentes</l>
               <l n="10.268">Iudaeae ad profugos vestigia, poscere visi</l>
               <l n="10.269">Hos, veluti certam sabulosa per invia metam.</l>
               <l n="10.270">Accedunt propius; peregrino in Numine blandos</l>
               <l n="10.271">Defigunt primum vultus oculosque coruscant</l>
               <l n="10.272">In puerum et motâ, ignotum quae, dicere linguâ</l>
               <l n="10.273">Verba videbantur. Mariam dein voce salutant</l>
               <l n="10.274">Atque virum, metamque viae sermone requirunt.</l>
               <l n="10.275">Iosippus contra “Pharus est, quo tendimus” inquit.</l>
               <l n="10.276">“Quare agite, ô iuvenes, siquidem vos inde profectos</l>
               <l n="10.277">Non dubito, monstrate viam, quae recta Canopum</l>
               <l n="10.278">Respicit adversasque istas quo tramite rupes</l>
               <l n="10.279">Vincere, quove modo saxa haec superanda, docete.” </l>
               <l n="10.280">Horum unus subito: “Bone vir, cerne, iste petrarum</l>
               <l n="10.281">Porrigitur qui longe ordo, penetrabilis uno</l>
               <l n="10.282">Est solum angusto, quantum suffecerit isti</l>
               <l n="10.283">Iumento, calle (ostendit praesentis aselli</l>
               <l n="10.284">Servitium) peregrina queat quam prodere nulli</l>
               <l n="10.285">Occultam fortuna viam. Quae semita nobis</l>
               <l n="10.286">Tota patet, siquidem summi Nilumque regentis</l>
               <l n="10.287">Induperatoris famuli sumus. Ecce, viator,</l>
               <l n="10.288">Aspice; spectasti qua nos prodire, fidelis</l>
               <l n="10.289">Illuc perge, hospes: reliquis sublimior ille</l>
               <l n="10.290">Bisgeminus, qui se caelo componit acuta</l>
               <l n="10.291">Fronte silex, sero ille suâ te protegat umbrâ. </l>
               <l n="10.292">Ulterius nec perge hospes, sed crastina primos</l>
               <l n="10.293">Cum radios Aurora dabit, securus in imos</l>
               <l n="10.294">Cum puero et genetrice pater te mitte recessus, </l>
               <l n="10.295">Angustae, ut dixi, montis sub rupibus ipsis</l>
               <l n="10.296">Initium visure viae, cui nullus eunti</l>
               <l n="10.297">Obvius occurret, qui te pecudemque moretur.</l>
               <l n="10.298">Ut noscas quam longa via est; petet illa laborem</l>
               <l n="10.299">Unius solis, clarus sed vesper apertam</l>
               <l n="10.300">Planitiem dabit, unde alius fortasse dierum</l>
               <l n="10.301">Quinque resumendus pulvis, vada donec avorum</l>
               <l n="10.302">Isacidum memoranda fugâ, spumantis Erythrae</l>
               <l n="10.303">Attigeris montesque inter liquidumque profundum</l>
               <l n="10.304">(Si tamen occiduum fueris Tithana sequutus)</l>
               <l n="10.305">Invenies medium quod ducat ad oppida litus.</l>
               <l n="10.306">Phoebopolis primos Nilo dabit addita muros.” </l>
            </div>
            <div type="poesis-caput">
               <head>13.</head>
               <l n="10.307"> Protinus obsequium gratesque referri paranti</l>
               <l n="10.308">Iosippo sequitur iuvenis: “Considite, quaeso,</l>
               <l n="10.309">Nobiscum, peregrini, istâ quae substat arenâ</l>
               <l n="10.310">Et pera allatas una consumite fruges</l>
               <l n="10.311">Et lympham. Nam nota mihi est Hebraea propago:</l>
               <l n="10.312">Saepe mei, vestrae fines telluris obivi</l>
               <l n="10.313">Lege Ducis pluresque mei sum nactus amantes</l>
               <l n="10.314">Isacidas: vos oro, rudem ne spernite mensam!”</l>
               <l n="10.315">Vir contra obnixus stabat iuvenemque futurae</l>
               <l n="10.316">Admonuit famis et vetuit consumere longae</l>
               <l n="10.317">Opportuna viae. Iuvenis cui: “Sume, viator,</l>
               <l n="10.318">Quod tulimus, nec contra fames instare putata</l>
               <l n="10.319">Te cruciet: nos nulla cibi torquebit egestas.” </l>
               <l n="10.320">His dictis escas promunt sabuloque reponunt.</l>
               <l n="10.321">Et subito in vacuam iuvenum tria corpora migrant</l>
               <l n="10.322">Attenuata aethram veluti cum sole subactis</l>
               <l n="10.323">Nubibus umbra fugit. Nec erat quod cernere possent</l>
               <l n="10.324">Virgo et Iosephus, nisi quod sibi cesserat escae</l>
               <l n="10.325">Subsidium: Cererem atque novos de stipite fructus</l>
               <l n="10.326">Et gelidam, quam fons aliquis dedit aurifer undam. </l>
            </div>
            <div type="poesis-caput">
               <head>14.</head>
               <l n="10.327"> Hic fixo in terram vultu, mox inde vicissim</l>
               <l n="10.328">Se tacite explorant oculis Iosippus et uxor. </l>
               <l n="10.329">Ille prior sic ore refert: “Submisit egenis</l>
               <l n="10.330">Nunc etiam miro iuvenum, qui gemmea calcant</l>
               <l n="10.331">Astra, ministerio annonam Deus: ecce benigni</l>
               <l n="10.332">Patris quam certa est inopes servare voluntas!”</l>
               <l n="10.333">Cui Virgo: “Ô Iosippe, nimis sua tenuia largum</l>
               <l n="10.334">Servitia oblectat Numen: me propter inanem</l>
               <l n="10.335">Obsequii ancillam non haec dulcissima caeli</l>
               <l n="10.336">Cura venit. Deus iste infans haec munera poscit </l>
               <l n="10.337">Atque tuus Iosippe labor meritumque requirit.</l>
               <l n="10.338">Nunc age, festinemus iter, sub rupibus altis, </l>
               <l n="10.339">Prout iuvenes monuere, instans nos vesper inumbret.” </l>
               <l n="10.340">Ille morae modicus, iuvenum quas ante reliquit</l>
               <l n="10.341">In tenues auras abiens praestantia, parcè</l>
               <l n="10.342">Libatis dapibus, postquam collegit in usum</l>
               <l n="10.343">Extantes epulas, Mariam sobolemque ferenti</l>
               <l n="10.344">Certa secuturo vestigia signat asello. </l>
            </div>
            <div type="poesis-caput">
               <head>15.</head>
               <l n="10.345"> Primus utrumque viae tenuit caeleste revolvens</l>
               <l n="10.346">Prodigium sermo: “Iuvenis velut illa loquentis</l>
               <l n="10.347">Vox ardens” (solam genetrix apprendere Virgo</l>
               <l n="10.348">Hanc potuit; vultus autem spectare pudica</l>
               <l n="10.349">Nescivit) “tum quod rectè se principis esse </l>
               <l n="10.350">Summi atque augusti famulos dixere suaque</l>
               <l n="10.351">Lege Pharon Nilonque regi: quin totius orbis</l>
               <l n="10.352">Arbiter et regum Dominus laxare supremas</l>
               <l n="10.353">Regnorum est princeps is, vel premere aequus habenas. </l>
               <l n="10.354">Insuper et propriae frugis cum praebita nobis</l>
               <l n="10.355">Copia communis; vacuas, famis, inter arenas</l>
               <l n="10.356">Instantis moniti sese minui impote tutos</l>
               <l n="10.357">Dixere annona: quid enim cupiantque petentque</l>
               <l n="10.358">Indociles luctae, premitur qua corporis aegra</l>
               <l n="10.359">Conditio? Mens quorum etiam repleta beatae</l>
               <l n="10.360">Ubertate domus, quam visi copia veri</l>
               <l n="10.361">Dives alit lucisque novo quos nectare semper</l>
               <l n="10.362">Implet, ut insipidae non optent pocula lymphae. </l>
               <l n="10.363">Isacios quod saepe sibi patuisse penates</l>
               <l n="10.364">Rettulerint; virtute virûm iucunda quod illis</l>
               <l n="10.365">Principis imperio penetrata fuisset Idume, </l>
               <l n="10.366">Perspicuum est. Sunt forte iidem, quorum ora fideli</l>
               <l n="10.367">Thariadae spectata, unum sub triplice quando</l>
               <l n="10.368">Flamen adoravit vultu, cum gloria prolis</l>
               <l n="10.369">Promissae effulsit, sterili ridente marita. </l>
               <l n="10.370">Horum unus fuerat, cui colluctatus Iacob</l>
               <l n="10.371">Victor erat; sumpto Azariae nec nomine ductor</l>
               <l n="10.372">Est alius, qui Tobiam Babylone reversum</l>
               <l n="10.373">Et patrem et sobolem Medus quod reddidit aere</l>
               <l n="10.374">Debitor; et genitorem oculis, natumque puella</l>
               <l n="10.375">Coniuge, non suscepta operum mercede beavit. </l>
               <l n="10.376">Nec Iudae adversas acies vocesque superbas</l>
               <l n="10.377">Infidi Assyrii, nocturnis caedibus ultus</l>
               <l n="10.378">Alter erat, sed certa trium fuit una virorum</l>
               <l n="10.379">Dextera. Et horum uno sterilis monitore sacerdos</l>
               <l n="10.380">Zacharias prolem vetula de coniuge vidit.”</l>
               <l n="10.381">‘Nuntius ille mei’ fuerat dictura ‘puelli’</l>
               <l n="10.382">Virgo, sed ore premens vocem se noluit isto</l>
               <l n="10.383">Non humilis iactare gradu. Dum talia coniux</l>
               <l n="10.384">Fatur, uterque viae potior pars retro relicta est. </l>
            </div>
            <div type="poesis-caput">
               <head>16.</head>
               <l n="10.385"> Hesperiis mergebat equos iam Phoebus in undis</l>
               <l n="10.386">Et currum temone tenus tangente rotarum</l>
               <l n="10.387">Quadrupedumque simul spumosa aspergine solem,</l>
               <l n="10.388">Cum pecudis lento Virgo devecta labore</l>
               <l n="10.389">Attigerat montes; poteratque notare latentem</l>
               <l n="10.390">Bisgemina sub rupe viam, quam visus Olympi</l>
               <l n="10.391">Corpore terreno tectus promiserat Ales. </l>
               <l n="10.392">Cumque aptum nocti spatium perquirit Ioseph,</l>
               <l n="10.393">Ecce solum nacti manare foramine saxi</l>
               <l n="10.394">Spectat aquae liquidum murmur, quam proxima fonti</l>
               <l n="10.395">Suxit humus, modicum mittens e cespite<note place="foot" n="*">395
                cespite : exspite</note> gramen. </l>
               <l n="10.396">Grata loci facies, qualis tellure<note place="foot" n="*">396 tellure :
                tollure</note> vaganti</l>
               <l n="10.397">Desertâ non visa prius, sed gratior inde,</l>
               <l n="10.398">Lympha sitibundo manans quod adesset asello</l>
               <l n="10.399">Sufficeretque illis gramen quod velleret umbris. </l>
            </div>
            <div type="poesis-caput">
               <head>17.</head>
               <l n="10.400"> Proxima Memnonias aperire Aurora parabat</l>
               <l n="10.401">Sole novo pulsante fores et luminis illud</l>
               <l n="10.402">Exiguum lux talis erat, quam sola nequiret</l>
               <l n="10.403">Stellarum radiis dare scintillantibus aethra. </l>
               <l n="10.404">Illa peregrinis ad iter conspecta maritis</l>
               <l n="10.405">Sufficiens lux parva fuit: subiere profundas</l>
               <l n="10.406">Angustasque loci fauces utrumque profectis</l>
               <l n="10.407">Praesidio stipante latus, quod celsa dedere</l>
               <l n="10.408">Saxa, hominum primis tentatum umbrantia callem. </l>
               <l n="10.409">Montis in adverso spectare cacumine solem</l>
               <l n="10.410">His licuit tantum, nisi se medio axe serenum</l>
               <l n="10.411">Spectandum daret a celsa regione, per ortum</l>
               <l n="10.412">Sive per occasum distans, ne tectus opaca</l>
               <l n="10.413">Nube putaretur, voluit non mollibus uti</l>
               <l n="10.414">Testibus, oppositis feriens iuga saxea flammis. </l>
            </div>
            <div type="poesis-caput">
               <head>18.</head>
               <l n="10.415"> Iam cava petrarum caelo occurrebat aperto</l>
               <l n="10.416">Semita, maiores saxis declivibus auras</l>
               <l n="10.417">Quae profugis captare dabat, cum prona diei</l>
               <l n="10.418">Extremae pariter lampas mersura quaternos,</l>
               <l n="10.419">Mollius occiduo lumen daret axe iugales. </l>
               <l n="10.420">Ut patuit liber superatis rupibus aether, </l>
               <l n="10.421">Vesper erat lentique virum torquebat aselli</l>
               <l n="10.422">Cura, procurandum siquo de cespite gramen,</l>
               <l n="10.423">Siqua foret lymphas sudantis gratia saxi. </l>
               <l n="10.424">En iterum – res mira! – vagus dum plurima lustrat</l>
               <l n="10.425">Iosippus loca, guttatim sub rupe cavata,</l>
               <l n="10.426">In scrobis effigiem non parco humore madentem</l>
               <l n="10.427">Auditus stillare liquor pariterque trahentis</l>
               <l n="10.428">Occultum laticem, prodire crepidine petrae</l>
               <l n="10.429">Virgarum non molle genus: de marmore fisso</l>
               <l n="10.430">Aspera stirpe filix et amaris intuba fibris</l>
               <l n="10.431">Et tamarix non laeta comis herbaeque minores, </l>
               <l n="10.432">Quas poterat saxosa pati fissura, virebant. </l>
               <l n="10.433">His subito evulsis, qua se protendere dexter</l>
               <l n="10.434">Iosippi potuit labor, immansueta trahebat, </l>
               <l n="10.435">Grata tamen vectori animam recreantia lasso</l>
               <l n="10.436">Pabula vicinâque gulam irritantia lymphâ. </l>
               <l n="10.437">Iosippo sopor et pro more brevissima matri</l>
               <l n="10.438">Hic noctis libata quies; cui corporis ipse, </l>
               <l n="10.439">Mentis erat caelum penetrans vigilantia, somnus. </l>
            </div>
            <div type="poesis-caput">
               <head>19.</head>
               <l n="10.440"> Cum prope consumpta iam nocte rediret Eoo</l>
               <l n="10.441">Orbe rubens astrum, sua quod post terga diurnum</l>
               <l n="10.442">Festinare docet curru radiante planetam,</l>
               <l n="10.443">Admoniti celerare viam, prius ore feriret</l>
               <l n="10.444">Quam rutilo nascens montana cacumina Titan, </l>
               <l n="10.445">Aggrediuntur iter nova per deserta novasque</l>
               <l n="10.446">Quas aeterna famesque sitisque insedit arenas.</l>
               <l n="10.447">His impensa triplex, sed non sine Numine, victum </l>
               <l n="10.448">Procurante dies: sterili tellure patere</l>
               <l n="10.449">Et soboli et matri nutritorique marito</l>
               <l n="10.450">Praecipiente penum genius qua providus Ales</l>
               <l n="10.451">Prospexit tantis caelestia iussa secutis</l>
               <l n="10.452">Exulibus, caeli pluviâ nitentibus escâ. </l>
            </div>
            <div type="poesis-caput">
               <head>20.</head>
               <l n="10.453"> Flammivomus postquam demum sol triplice gyro </l>
               <l n="10.454">Utrumque adversis spatiis lustrasset Olympum, </l>
               <l n="10.455">Litus Erythraeum veteri memorabile calcant</l>
               <l n="10.456">Prodigio, fugiens olim quo Iuda reliquit</l>
               <l n="10.457">Aegypti servile iugum, cum marmore fusus</l>
               <l n="10.458">E liquido veluti murus protexit euntes</l>
               <l n="10.459">Et medium attraxit sicca ad vestigia pontum,</l>
               <l n="10.460">Ultorem Pharii instantis post terga tyranni.</l>
               <l n="10.461">Hic intacta parens, horum non nescia Virgo, </l>
               <l n="10.462">Sic tacito ut vidit liquidam Thetin ore salutat:</l>
               <l n="10.463">“Oppressum quondam servare potentia Iudam,</l>
               <l n="10.464">Aequora, salvete, aetherei parere Tonantis</l>
               <l n="10.465">Praecepto molles undae! Tot milia vestro</l>
               <l n="10.466">Niligenûm tumulasse freto, tot milia vestro</l>
               <l n="10.467">Isacidûm servasse vado per saecula tantam</l>
               <l n="10.468">Fama feret victura fidem vestrique levabit</l>
               <l n="10.469">Astra super meritum facti, quod Numinis aequae</l>
               <l n="10.470">Imperio, salvo Iuda pressistis Anubim. </l>
               <l n="10.471">Me miseram! Parere Deo vel surda iubenti</l>
               <l n="10.472">Lympha docet: quid iam magnum est, quod iussa paternum</l>
               <l n="10.473">Deserui limen, terrae Nilotidis hospes, </l>
               <l n="10.474">Quam ratio data mensque regit, rationis inanem</l>
               <l n="10.475">Cui cerno parere Thetin: dignissime gemmis</l>
               <l n="10.476">Sal Erythraee tuis; gemmae tibi ne qua deesset </l>
               <l n="10.477">Ambitio, nostri servati seminis olim</l>
               <l n="10.478">Pro merito, meus hic ornat tua litora Iesus.”</l>
               <l n="10.479">Talia versabat genetrix animoque ferebat</l>
               <l n="10.480">Has oculis dum lustrat aquas actisque moratur,</l>
               <l n="10.481">Nerine gemmata, tuis; meliore superba</l>
               <l n="10.482">Tunc concha et gemma, aeternae quam lucis abyssus</l>
               <l n="10.483">Protulit atque tuis etiam commisit arenis. </l>
               <l n="10.484">Dicere tunc etiam poterat, quod pectore numquam</l>
               <l n="10.485">Ad propriam Virgo concepit humillima laudem:</l>
               <l n="10.486">Post sobolem, pretii et lucis ne prima deesset</l>
               <l n="10.487">Gemma tibi, fecunda premit tua litora Virgo.</l>
            </div>
            <div type="poesis-caput">
               <head>21.</head>
               <l n="10.488"> Desertos sabuli campos rubeique profundi</l>
               <l n="10.489">Aequora transgressum, alterius sub luce diei</l>
               <l n="10.490">Virgo dedit natum Nilo peregrina Tonantem. </l>
               <l n="10.491">Huius in adventu subito Mareotica templa</l>
               <l n="10.492">Responsis horrent divûm; Memphitica tellus</l>
               <l n="10.493">Et septemgemini lugent mysteria Nili. </l>
               <l n="10.494">Mirantur templis consueta oracula tristes</l>
               <l n="10.495">Subticuisse popae et repetens quaesita cruentus</l>
               <l n="10.496">Numine pallescit non respondente sacerdos. </l>
               <l n="10.497">Hinc neque sincerum fundebat caesa cruorem</l>
               <l n="10.498">Victima; se iugulum dantis non sponte iuvenci</l>
               <l n="10.499">Ater erat sanguis fatique iganrus aruspex</l>
               <l n="10.500">Tabida turbato versabat viscera vultu. </l>
               <l n="10.501">Ipsa Deûm facies non corpore recta, sed aris</l>
               <l n="10.502">Concussis confracta, solum prono ore tenebat. </l>
               <l n="10.503">Isin humi stratam flentes gemuere ministri</l>
               <l n="10.504">Fractaque spectabant maesti lunaria frontis</l>
               <l n="10.505">Cornua: cum spicis nitido flaventibus auro</l>
               <l n="10.506">Et regale decus iacuit frugumque quasilli:</l>
               <l n="10.507">Sanctaque Bubastis variisque coloribus Apis, </l>
               <l n="10.508">Quique premit vocem digitisque silentia suadet, </l>
               <l n="10.509">Procubuit numquamque satis quaesitus Osiris. </l>
               <l n="10.510">Tectaque praeduris serpens Nilotica squamis</l>
               <l n="10.511">Corruit et truncis iacuerunt singula membris. </l>
            </div>
            <div type="poesis-caput">
               <head>22.</head>
               <l n="10.512"> Tunc etiam Phariae peplum fatale Dianae</l>
               <l n="10.513">Exhibuit tristi fatorum arcana ruinâ,</l>
               <l n="10.514">Et se (quod nulli fas ante) retexere sensit</l>
               <l n="10.515">Fatorum authorem; cuius sapientia praesens, </l>
               <l n="10.516">Sola incomperti mentem comprendit Osiris. </l>
               <l n="10.517">Strata vetustorum stupuit simulacra deorum</l>
               <l n="10.518">Aegyptus: tunc quemque suo pro numine maestum</l>
               <l n="10.519">Vidisses ululantem aliquid lugubre profari,</l>
               <l n="10.520">Plorantem ante aras, querulo delubra boatu</l>
               <l n="10.521">Replentem cautoque Deos clamore vocantem.</l>
            </div>
            <div type="poesis-caput">
               <head>23.</head>
               <l n="10.522"> Hermopolis coluit numen, venientia longe</l>
               <l n="10.523">Prospiceret quod fata, canis<note place="foot" n="*">523 canis :
                acanis</note> pro more vagantes</l>
               <l n="10.524">Eminus observantis apros, cervice canina:</l>
               <l n="10.525">Cecropidae dixere Epaphon, sed Nilus Anubim.</l>
               <l n="10.526">Mercurius, Teutusque idem appellatus et Hermes.</l>
               <l n="10.527">Postquam tota fuit divûm turbata ruinis</l>
               <l n="10.528">Niligenûm regio, fatorum inquirere mentem</l>
               <l n="10.529">Constituunt et nulla dabant responsa iacentes</l>
               <l n="10.530">Ore solum amplexi divi, sed solus Anubis</l>
               <l n="10.531">Stabat et immotis Hermes latrabat ab aris. </l>
               <l n="10.532">Nescio cur aliis in prona cadentibus ora</l>
               <l n="10.533">Integra stantis adhuc duravit numinis huius</l>
               <l n="10.534">Effigies, nisi forte canis quod imagine culto, </l>
               <l n="10.535">Prudenti rectoque animi mentisque perito</l>
               <l n="10.536">Doctori Aegypto Teuti titulisque colendo</l>
               <l n="10.537">Pluribus Hermeti voluit committere Numen</l>
               <l n="10.538">Adventum effari sobolis: mortalibus olim</l>
               <l n="10.539">Ipse etenim quae fatus erat mysteria, sacrae</l>
               <l n="10.540">Non vacuum lucis poterant ostendere pectus. </l>
               <l n="10.541">Nec Patrem Verbumque Patris, commune duorum</l>
               <l n="10.542">Nec tacuit Flamen; nostra non ille videndum</l>
               <l n="10.543">Membrorum compage Deum, non ille reorum</l>
               <l n="10.544">Ignes poenalisque locum ignoravit Averni. </l>
               <l n="10.545">Non Divorum altas lauros sedesque beatas,</l>
               <l n="10.546">Non fidei praecepta novae perituraque falsos</l>
               <l n="10.547">Non tacuit sortita Erebi mendacia cultus. </l>
               <l n="10.548">Ille aequi rectique tenax caeloque recepti</l>
               <l n="10.549">Dogmatis interpres, quamquam ille probavit Enocho</l>
               <l n="10.550">Instructore fidem didicit quodque ille nepotum </l>
               <l n="10.551">Adami monitis populis non degener author</l>
               <l n="10.552">Suadebat, nec thure pio fraudare Tonantem, </l>
               <l n="10.553">Nec placiti metas divini exire docebat.</l>
               <l n="10.554">Ipse eadem, ne venturos ignota laterent</l>
               <l n="10.555">Divini cultus verique arcana nepotes,</l>
               <l n="10.556">Cum tabulis necdum pretiumque aevumque daturam, </l>
               <l n="10.557">Artis erat rudibus vocem signare figuris;</l>
               <l n="10.558">Sculpta loqui docuit magicis animalia linguis, </l>
               <l n="10.559">Cuius adhuc Phario vivunt in marmore formae. </l>
               <l n="10.560">Sanctus erat populis Hermes, quem fama superstes</l>
               <l n="10.561">Indigetem post fata tulit mixtumque beatis</l>
               <l n="10.562">Heroem memoresque suae virtutis adeptus</l>
               <l n="10.563">Niligenas, maius vixit mortalibus aevum.</l>
               <l n="10.564">Indocilis sed vera sui transgressa magistri</l>
               <l n="10.565">Dogmata posteritas, plures non posse docentis</l>
               <l n="10.566">Esse deos, postquam placuit sibi numine multo</l>
               <l n="10.567">Caeca superstitio et finxit sine fine deorum</l>
               <l n="10.568">Nomina: Mercurium, pariter quem dixit Anubim, </l>
               <l n="10.569">Credidit esse Deum, dignum cui thura Sabaeo</l>
               <l n="10.570">Confectis positae caleant suffitibus arae.</l>
               <l n="10.571">Ingeniique sagax arcanorumque repertor</l>
               <l n="10.572">Quod fuerit, canis ora refert: et nescia signi</l>
               <l n="10.573">Roma diu explosit, veneretur inania laudis</l>
               <l n="10.574">Quod portenta, canum amens religione Canopus.</l>
               <l n="10.575">Cum tamen Ausoniis dementia maior in aris</l>
               <l n="10.576">Plauserit: hic febris, meretrix, rubigo pavorque, </l>
               <l n="10.577">Qui – divi! – gravium capiebant thura Quiritum. </l>
            </div>
            <div type="poesis-caput">
               <head>24.</head>
               <l n="10.578"> Hunc reliquis postquam stratis Aegyptus Anubim</l>
               <l n="10.579">Audit stare deum, pleno petit agmine supplex</l>
               <l n="10.580">Niligena et sacra redimitus fronde sacerdos </l>
               <l n="10.581">Thura cremans responsa rogat causamque ruinae</l>
               <l n="10.582">Et deiectorum scitatur damna deorum. </l>
               <l n="10.583">Ter prius exoluit rictum, ter more canino</l>
               <l n="10.584">Exeruit linguam, movit ter colla, ter amplam</l>
               <l n="10.585">Rugavit frontem, demum vocem edidit istam:</l>
               <l n="10.586">“Non ego sum numen, sed servus Numinis Hermes:</l>
               <l n="10.587">Discite nunc falso quamvis a numine verum:</l>
               <l n="10.588">Quae proavis olim, nunc fata nepotibus edo.</l>
               <l n="10.589">Est Numen, verum Numen, cui corporis expers</l>
               <l n="10.590">Est Soboles cum Patre eadem, nec praeter eosdem</l>
               <l n="10.591">Est aliquis Deus, amborum nisi pectore ab uno</l>
               <l n="10.592">Qui procedit Amor. Nostrum Trias iste gubernat</l>
               <l n="10.593">Produxit quod sola, genus, terrasque fretumque</l>
               <l n="10.594">Sideraque caelique faces moderatur et omnes</l>
               <l n="10.595">Quos eadem finxit virtus aeterna labores, </l>
               <l n="10.596">Una regit nullusque sui stat terminus aevi.</l>
               <l n="10.597">Nunc eadem Patris Soboles aequusque parenti</l>
               <l n="10.598">Splendor in humanos descendit corporis artus,</l>
               <l n="10.599">Factus homo; iamque ille tuas, Aegypte, per urbes</l>
               <l n="10.600">Ignotus transit similis mortalibus hospes. </l>
               <l n="10.601">Tempus erit, quo tota illum Mareotica tellus</l>
               <l n="10.602">Utiliusque suo veneretur Osiride Memphis. </l>
               <l n="10.603">Et tu prae reliquis peregrino electa Tonanti</l>
               <l n="10.604">Thebais, aspicies quondam quos Numinis huius</l>
               <l n="10.605">Accendet pietas, morum probitate severos</l>
               <l n="10.606">Splendere Heroas, quorum domicilia ramis</l>
               <l n="10.607">Texta graves hominum damnare potentia curas</l>
               <l n="10.608">Ostendent quam vilis opum sit caeca cupido. </l>
               <l n="10.609">Ut vero inciperes iam suspirare salubrem</l>
               <l n="10.610">Numinis istius cultum, nostratia visus</l>
               <l n="10.611">Oppida iam calcat membrisque exilibus infans</l>
               <l n="10.612">Ignotus, tacitum vibrat de pectore lumen </l>
               <l n="10.613">Caelestesque faces, quales neque flumine toto</l>
               <l n="10.614">Obruet adversus septeno gurgite Nilus. </l>
               <l n="10.615">Inde fuit, sua quod saevus praestantia Typhon</l>
               <l n="10.616">Ora impos tolerare, tuus nequissimus hostis</l>
               <l n="10.617">Typhon, saxa Deûm fragiles mentita figuras</l>
               <l n="10.618">Deseruit stravitque; meum neque dispare casu</l>
               <l n="10.619">Stravisset marmor, veri sed dextra Tonantis</l>
               <l n="10.620">Me tenet et placitum subigit caeleste fateri. </l>
               <l n="10.621">Neve meos vultus celebret vesana deinceps</l>
               <l n="10.622">Posteritas, communi etiam me iungo ruinae.”</l>
               <l n="10.623">Dixerat haec Hermes et motâ corruit arâ</l>
               <l n="10.624">Oppressitque suo praesentem pondere mystam.</l>
               <l n="10.625">Fit populi clamor, compressi dura gementis</l>
               <l n="10.626">Fata popae et sanctum cecidisse stupentis Anubim.</l>
            </div>
            <div type="poesis-caput">
               <head>25.</head>
               <l n="10.627"> Interea placido vicina per oppida Nilo</l>
               <l n="10.628">Nacta viam, peregrina trias non lenta petebat</l>
               <l n="10.629">Phoebopolim Titanis uti de nomine claros, </l>
               <l n="10.630">Sic pariter celebres Titanis numine muros. </l>
               <l n="10.631">Non procul urbanis crescebat caedua tectis</l>
               <l n="10.632">Silva, secans medio proceras tramite frondes:</l>
               <l n="10.633">Qua si plaustra trahi vel clitellaria vellet</l>
               <l n="10.634">Ire pecus, fuit aequa rotis tergumque gravato</l>
               <l n="10.635">Commoda vectori plano de cespite mollis</l>
               <l n="10.636">Semita, proiectas servans a frondibus umbras. </l>
               <l n="10.637">Hic varium plantae genus, at sine fructibus omnes,</l>
               <l n="10.638">Nescio quo fato steriles totamque caduca</l>
               <l n="10.639">Luxuriem folia implebant et floris inanes</l>
               <l n="10.640">Densa comis tantum laxabant bracchia trunci. </l>
               <l n="10.641">In forma tamen et foliis servata cuique</l>
               <l n="10.642">Nota fuit species: amplas discernere malos,</l>
               <l n="10.643">Sublimes cedros, annosas discere quercus,</l>
               <l n="10.644">Quisque rudi poterat de cortice; grande cacumen</l>
               <l n="10.645">Cupressis alnisque fuit, fulvoque colore</l>
               <l n="10.646">Fraxinus atque levis nodoso stipite cornus</l>
               <l n="10.647">Seque comis pleno prodebat vertice palma. </l>
               <l n="10.648">Iuncta viae quaedam serae servata bipenni</l>
               <l n="10.649">Arbor erat, longum ramis testantibus aevum,</l>
               <l n="10.650">Lapsa retro multi pariunt quod tempora saecli. </l>
               <l n="10.651">Nulla ipsi par arbor erat, neque dicere possum</l>
               <l n="10.652">Qualis erat, quae sola, sua dum fronde virebat,</l>
               <l n="10.653">Tota fuit species: potuit neque rara videri</l>
               <l n="10.654">Si fuit una, suo semper veneranda triumpho. </l>
               <l n="10.655">Haec etenim (si vera mihi dictavit Apollo)</l>
               <l n="10.656">Arbor erat, primo fructum quae protulit horto,</l>
               <l n="10.657">Quem vetuit libare Deus; quem credula coniux</l>
               <l n="10.658">Censuit esse Iovis cerebrum, quo Pallas in auras</l>
               <l n="10.659">Prodeat et cunctas ista dape conferat artes.</l>
               <l n="10.660">Ipsa loci facies, semper sine nube sereni</l>
               <l n="10.661">Temperies caeli; ripas non ferre volentis, </l>
               <l n="10.662">Sed grata terram certoque tumore rigantis</l>
               <l n="10.663">Ascensus Nili; tenui contenta labore</l>
               <l n="10.664">Sacra voluptati tellus, ignota madere</l>
               <l n="10.665">A caelo regio, semper vernantibus arcis</l>
               <l n="10.666">Et numquam fugiente rosa; brumaeque nivisque</l>
               <l n="10.667">Nimborumque expers, potis est suadere Canopum</l>
               <l n="10.668">Esse infelicis lacerum Paradison Adami. </l>
               <l n="10.669">Hinc communis amat Phariis quoque dicere rumor</l>
               <l n="10.670">Niligenas primos hominum totius adeptae</l>
               <l n="10.671">Unde animam et mentem fluxerunt semina carnis.</l>
               <l n="10.672">Hic ubi turbato Nilus modo gurgite manat</l>
               <l n="10.673">Fonte procul, communis erat fons, quatuor olim</l>
               <l n="10.674">Fluminibus: Tigri, Euphrati, quique alluit Indos</l>
               <l n="10.675">Aurifero Gangi et Nilo; cui prima remansit</l>
               <l n="10.676">Fontis aquae virtus, vincla indignante quotannis</l>
               <l n="10.677">Amne per Aegyptum lympha stagnante refundi. </l>
               <l n="10.678">Solius haec Nili lex est, qui forte propinqui</l>
               <l n="10.679">Atque suum caeco ascensu surgentis in amnem, </l>
               <l n="10.680">Haurit adhuc laticis fluxuram in iugera mammam. </l>
               <l n="10.681">Et licet Euphrati pariter det fama, solutis</l>
               <l n="10.682">Riparum effundi Chaldaeae in gramina vinclis,</l>
               <l n="10.683">Copia sed Nili est maior, quod origine surgens</l>
               <l n="10.684">Hunc repleat propiore latex lapsique sub aestu</l>
               <l n="10.685">Solstitii, ignaro pluviarum imbrisque Canopo</l>
               <l n="10.686">Aethere labentum vice surgere cogat aquarum.</l>
               <l n="10.687">Inde venire potest toties quaesita, nec unquam</l>
               <l n="10.688">Explorata satis crescentis copia Nili. </l>
               <l n="10.689">Fons idem vero, postquam crocodilifer haustu </l>
               <l n="10.690">Hoc prius intumuit gurges, mox ordine verso</l>
               <l n="10.691">Cum satis et campi et segetes et prata biberunt,</l>
               <l n="10.692">Occultis refluas absorbet hiatibus undas. </l>
               <l n="10.693">Hinc venit, ut ripis posthac moderatior aestum</l>
               <l n="10.694">Contineat solita contentus margine Nilus. </l>
               <l n="10.695">Quod modo diversa fluvii se parte resolvant, </l>
               <l n="10.696">Hoc varium natura tulit cum supplice Pleias</l>
               <l n="10.697">A Nemesi exorata, dato confunderet imbri</l>
               <l n="10.698">Antiquam terrae faciem primosque labores</l>
               <l n="10.699">Numinis, aversis alio converteret undis.</l>
               <l n="10.700">Tigrin et Euphratem Taurus vomit, India Gangem, </l>
               <l n="10.701">Nilon agunt montes Lunae, vel montibus ipsis</l>
               <l n="10.702">Subiectae, capitis quibus est data fama, paludes. </l>
               <l n="10.703">Sed reor hic solus quod agros virtute rigandi</l>
               <l n="10.704">Servatâ, antiquo Paradisi a gurgite fluxum</l>
               <l n="10.705">Excipiat, fervente vagum quo dissipat amnem,</l>
               <l n="10.706">Credendum hinc, Phario silva est ubi proxima Nilo, </l>
               <l n="10.707">Fixus erat generis primis authoribus hortus.</l>
            </div>
            <div type="poesis-caput">
               <head>26.</head>
               <l n="10.708"> Caelicus has olim flammas spirante machaera</l>
               <l n="10.709">Excubitor pulso sedes obsedit Adamo, </l>
               <l n="10.710">Ingressum mucrone vetans. Sed vindice postquam</l>
               <l n="10.711">Diluvio tellus omnis confusa iaceret, </l>
               <l n="10.712">Hoc etiam primus decor et fortuna reliquit</l>
               <l n="10.713">Caeli vestibulum; vacuis crescentibus illo</l>
               <l n="10.714">Telluris gremio pertaesis germina plantis,</l>
               <l n="10.715">Esset ut incassum posthac custode teneri. </l>
               <l n="10.716">At quoniam laesi sic Numinis ira petebat, </l>
               <l n="10.717">Arbor ut illa eadem, fuerat quae conscia primae</l>
               <l n="10.718">Materiamque dedit culpae, foret ara salutis </l>
               <l n="10.719">Et veniae mater; cui exitiale piandum</l>
               <l n="10.720">Restaret fixo meliori germine pomum,</l>
               <l n="10.721">Planta eadem veteri permissa est vivere trunco, </l>
               <l n="10.722">Quae malum fatale tulit; seu propria ligni</l>
               <l n="10.723">Vis fuerit par tali aevo; seu Numine vivam</l>
               <l n="10.724">Asservante trabem, donec decreta veniret, </l>
               <l n="10.725">Quae malè decerpto succederet hostia pomo. </l>
            </div>
            <div type="poesis-caput">
               <head>27.</head>
               <l n="10.726"> Venit ut haec, Solymae celsas antistite summo</l>
               <l n="10.727">Procurante trabes tectumque parante superbo</l>
               <l n="10.728">Isacidûm templo, sollerter ab usque Canopo,</l>
               <l n="10.729">Exceptas primum Nilo, dein aequore vectas, </l>
               <l n="10.730">Litore Idumaeo deponens institor alnos, </l>
               <l n="10.731">Materiam templo dictos mittebat ad usus. </l>
               <l n="10.732">Tunc reliquas inter malus funesta securim</l>
               <l n="10.733">Sustinuit Solymisque illata et inutilis omni</l>
               <l n="10.734">Visa operi, multos iacuit despecta per annos,</l>
               <l n="10.735">Utilis immiti donec sublata reorum</l>
               <l n="10.736">Supplicio cessit Christo, regale datura </l>
               <l n="10.737">Victori solium; quod Averni ex faucibus ergo</l>
               <l n="10.738">Divina ascendit rapiendae victima praedae.</l>
               <l n="10.739">Tale autem dedit illa, solo cum fixa vireret</l>
               <l n="10.740">Indicium: siquidem procera cacumina malus</l>
               <l n="10.741">Haec eadem, Mariae Aegyptum cum prole petenti</l>
               <l n="10.742">Incurvari humilis lunato vertice terram</l>
               <l n="10.743">Amplexa est: iam tum sibi deposcente beatum</l>
               <l n="10.744">Virginis illius germen, meliore pianda, </l>
               <l n="10.745">Quam fuerit rapti fructus quae purpura, venâ.</l>
               <l n="10.746">Infantis cupidus, quem propter saecula stipes</l>
               <l n="10.747">Multa tulit, vultum tunc praetereuntis adorat</l>
               <l n="10.748">Et modico optatis sperat post tempore votis</l>
               <l n="10.749">Amplexuque frui; duram tunc illa bipennem</l>
               <l n="10.750">Planta, graves ictus ferri passura vocabat. </l>
            </div>
            <div type="poesis-caput">
               <head>28.</head>
               <l n="10.751"> Vir stupet et Virgo se demittentis in imum</l>
               <l n="10.752">Stipitis obsequium. Sed mater protinus illam</l>
               <l n="10.753">Noverat esse trabem, post bis tria lustra, saluti</l>
               <l n="10.754">Qua pretium humanae, suus ille sacerrimus infans</l>
               <l n="10.755">Non exile dabit, ligno figendus eodem. </l>
               <l n="10.756">Tunc animo concussa licet, poenalibus ora</l>
               <l n="10.757">Aplicuit ramis lacrymisque ligavit obortis,</l>
               <l n="10.758">Quos divina suo soboles moritura cruore</l>
               <l n="10.759">Perfundet; queis tunc rubicunda fluenta daturis</l>
               <l n="10.760">Pro nati venis, vacuabat lumina mater. </l>
               <l n="10.761">Tunc etiam proprii cupiebat Virgo cruoris</l>
               <l n="10.762">Par meritum, fieret condigna ut victima, sontes</l>
               <l n="10.763">Restaurare potens et caelo reddere, laesus</l>
               <l n="10.764">Aeternae sobolis rubeat ne sanguine stipes. </l>
               <l n="10.765">Mollia maternis at vero bracchia pannis</l>
               <l n="10.766">Constrictus puer et palmis cui tangere plantam</l>
               <l n="10.767">Dempta triumphalem libertas, respicit illam</l>
               <l n="10.768">Et cupidus dulces metitur lumine ramos. </l>
               <l n="10.769">Decerpit frondem genetrix orique puelli</l>
               <l n="10.770">Admovet; ille labris oculisque tenacius haeret, </l>
               <l n="10.771">Quam blande saxis hederae, vel vitibus ulmi. </l>
               <l n="10.772">Prodigii studio sed ne mora longior aequo</l>
               <l n="10.773">Susceptum differret iter, post praebita cultus</l>
               <l n="10.774">Officia, elato demissas vertice frondes</l>
               <l n="10.775">Erigit et primas arbor recta occupat auras. </l>
            </div>
            <div type="poesis-caput">
               <head>29.</head>
               <l n="10.776"> Non procul hinc Nili ripas sortita superbit</l>
               <l n="10.777">Phoebopolis, turres iactans et stantia regum</l>
               <l n="10.778">Atque magis semper tenui surgentia saxo</l>
               <l n="10.779">Marmora, queis hydri, loti volucresque canesque</l>
               <l n="10.780">Sculptaque servabant magicas animalia formas. </l>
               <l n="10.781">Nosset ubi necdum Memphis contexere biblos</l>
               <l n="10.782">Flumineas vocemque rudi signare figura</l>
               <l n="10.783">Mansuram, saxo caesis avibusque ferisque</l>
               <l n="10.784">Niliacae signata dabant arcana Minervae. </l>
               <l n="10.785">Talibus illustrem monimentis Virgo subivit</l>
               <l n="10.786">Phoebopolim, tecto modico suscepta, quod ante</l>
               <l n="10.787">Quaesiit externo sollers sermone maritus. </l>
               <l n="10.788">Hunc labor indigenis lignique perita secandi</l>
               <l n="10.789">Commendare manus rectaeque modestia frontis</l>
               <l n="10.790">Evaluit, modicae pretium ne deforet arti:</l>
               <l n="10.791">Ne sibi nec puero, aut matri vitale deesset</l>
               <l n="10.792">Subsidium, cui nulla magis fortuna placebat, </l>
               <l n="10.793">Quâm posset proprio si forte labore vibratâ</l>
               <l n="10.794">Et pueri et matris superare incommoda serrâ.</l>
            </div>
            <div type="poesis-caput">
               <head>30.</head>
               <l n="10.795"> At Virgo Pharii quae non idiomatis expers, </l>
               <l n="10.796">(Hoc etiam callere datum caelique solique</l>
               <l n="10.797">Prodigio) facilisque loqui quo Coptus et urbes</l>
               <l n="10.798">Niliacae sermone orant; et nectare linguae,</l>
               <l n="10.799">Et morum caelesti habitu et flexisse sereno</l>
               <l n="10.800">Siderei vultus vidit Nilotidas astro. </l>
               <l n="10.801">Virgineo pariter tenues si pollice telas</l>
               <l n="10.802">Matribus aptaret, varias seu dante figuras</l>
               <l n="10.803">Lina feriret acu. Gratus fuit omnibus ille</l>
               <l n="10.804">Virginibus nuptisque labor, servata sonoris</l>
               <l n="10.805">Coptiadum praebens nuruum velamina sistris. </l>
               <l n="10.806">Divinus vero, vultu cui omnis amorum</l>
               <l n="10.807">Ludebat Charitumque chorus, qui denique pulchrae</l>
               <l n="10.808">Filius Aurorae, roseos a matre colores, </l>
               <l n="10.809">Effigiemque trahens (taceo quod lucis habebat </l>
               <l n="10.810">A patre splendorisque nitens intrinsecus aurum)</l>
               <l n="10.811">Religiosa tulit cunctorum corda puellus. </l>
               <l n="10.812">Fecunda hunc matres innuptaque corpora nymphae</l>
               <l n="10.813">Naturae dixere decus; sed summa volentes </l>
               <l n="10.814">Effari, dixere minus, qui Numinis unà</l>
               <l n="10.815">Et decus et lux est caelique aeterna venustas.</l>
               <l n="10.816">Phoebopolis, Memphis, Babylon, Aegyptia, Thebae, </l>
               <l n="10.817">Hermopolis, Tanais clarumque authoris adepta</l>
               <l n="10.818">Nomen Alexandria, puer persaepe penates</l>
               <l n="10.819">Hic petiit vestros designabatque futuris</l>
               <l n="10.820">Iside contempta patris cultoribus aras. </l>
               <l n="10.821">Saepius hunc vultu et palmis fortasse tenella</l>
               <l n="10.822">Membra, favente pia vobis genetrice tulistis;</l>
               <l n="10.823">Pauperiemque suam donis patriisque levastis</l>
               <l n="10.824">Fructibus, ignarae vester quod mysticus esset</l>
               <l n="10.825">Ille, Pharo numquam non lamentatus Osiris.</l>
            </div>
            <div type="poesis-caput">
               <head>31.</head>
               <l n="10.826"> Dixerat una olim Musis certare proterva</l>
               <l n="10.827">Pieris immani pavidos pugnare giganti</l>
               <l n="10.828">Aegypto latuisse Deos, quorum ipse Typhoeus</l>
               <l n="10.829">Corpora mentitis fertur celasse figuris:</l>
               <l n="10.830">Duxque gregis, dixit, sit Iuppiter, unde recurvis</l>
               <l n="10.831">Fictus erat quondam Lybicus cum cornibus Ammon.</l>
               <l n="10.832">Delius in corvo proles Semeleia capro, </l>
               <l n="10.833">Fele Diana fuit, Maia satus ibide tectus,</l>
               <l n="10.834">Pisce Venus, niveâ Divûm regina iuvencâ.</l>
               <l n="10.835">Fatum est, Nile, tuum, Numen quod credidit exul</l>
               <l n="10.836">Se mendax verumque tibi: iam, Nile, deorum</l>
               <l n="10.837">Te latium dicam, neque enim meliore profectum</l>
               <l n="10.838">Tale gerit causa tellus Saturnia nomen. </l>
               <l n="10.839">Te profugi novere dii et mentita ferarum</l>
               <l n="10.840">Forma tuas coluit ripas, quibus oris imago</l>
               <l n="10.841">Tam fallax ac numen erat; novus exul arenas</l>
               <l n="10.842">Iam versat quoque, Nile, tuas, humana sed oris</l>
               <l n="10.843">Si facies neget esse Deum, meminisse, Canope,</l>
               <l n="10.844">Te cupio: si tecta feris peregrina colebas</l>
               <l n="10.845">Numina, quid prohibet, Numen sub carne latere</l>
               <l n="10.846">Humana? Totum fuit id si fabula mendax,</l>
               <l n="10.847">Nec fera, nec numen, nulla hic mendacia: verus</l>
               <l n="10.848">Hic puer et Deus est, quem tu lare protegis, exul.</l>
            </div>
            <div type="poesis-caput">
               <head>32.</head>
               <l n="10.849"> Lustrasset quamvis totam peregrina Canopum</l>
               <l n="10.850">Cum puero genetrix, semper praestante marito</l>
               <l n="10.851">Tutelae praesentis opem longoque viarum</l>
               <l n="10.852">Servitia errori, tamen esse errantibus istis</l>
               <l n="10.853">Phoebopolis voluit sedes diuturnior astris.</l>
               <l n="10.854">Moenia subiectae duris haec fustibus olim</l>
               <l n="10.855">Isaciae struxere tribus: haec saxa levavit</l>
               <l n="10.856">Aptavitque gemens, haec Numinis hospita pressus</l>
               <l n="10.857">Tecta laboravit Iuda ignarusque futuri</l>
               <l n="10.858">Exulis appositos sua fixit ad otia muros<note place="foot" n="*">858
                muros : muras</note>.</l>
               <l n="10.859">Et bene stat, summi titulum quod praeferat astri, </l>
               <l n="10.860">Phoebopolis: vestrae hanc luci Phoeboque, tribules</l>
               <l n="10.861">Oppressi, posuistis; et haec pharaone soluti, </l>
               <l n="10.862">Postea praesentem voluistis moenia solem</l>
               <l n="10.863">Visere, quo vestros legeret sciretque labores.</l>
               <l n="10.864">Et vidit legitque tuorum, Iacobe, nepotum</l>
               <l n="10.865">Serviles hac urbe manus tribuumque notavit</l>
               <l n="10.866">Duratos lateres; qui non ingratus amatam</l>
               <l n="10.867">Ut foret in plebem, rediit sua spargere Iudae</l>
               <l n="10.868">Lumin poenalique iugo, manifestior inde</l>
               <l n="10.869">Ut fieret, celso fixus de culmine luxit. </l>
            </div>
            <div type="poesis-caput">
               <head>33.</head>
               <l n="10.870"> At septemgeminum divina invisere Nilum</l>
               <l n="10.871">Quod voluit Soboles et Phoebi maius in urbe</l>
               <l n="10.872">Indulgere mora spatium, non segnè repensa</l>
               <l n="10.873">Accessit tanti adventus clarissima merces. </l>
               <l n="10.874">Nam constructa illic regumque labore superba, </l>
               <l n="10.875">Sculpta avium formis in acumen euntia saxa, </l>
               <l n="10.876">Quatuor obiectu laterum, ferientia quatuor</l>
               <l n="10.877">Adversas ventorum acies, sibi sede Latina</l>
               <l n="10.878">Sacrata accepit pueri matrisque potestas,</l>
               <l n="10.879">Phoebea virtute prior, cui regia primùm</l>
               <l n="10.880">Thebaeum pietas posuit pro munere marmor.</l>
               <l n="10.881">Harum unam ex imo nunc Vaticana levatam</l>
               <l n="10.882">Suspiciunt propylaea petram, quae subdidit huius</l>
               <l n="10.883">Alta triumphali pueri fastigia signo.</l>
               <l n="10.884">Altera stat matri, quam pridem hierarcha Latinus</l>
               <l n="10.885">Surgere Flaminiae voluit pro robore portae.</l>
               <l n="10.886">Debita adhuc sponso latet: at fortasse sepultum</l>
               <l n="10.887">Marmor adhuc, Iosippe, tuum, semel eruet ardor</l>
               <l n="10.888">Romuleus lucique dabit, positurus honori,</l>
               <l n="10.889">Nutritor divine, tuo: nam gloria crescet</l>
               <l n="10.890">Maior adhuc Iosippe tibi, quod nomine praefers,</l>
               <l n="10.891">Filius accrescens: prodet lapis ille figuras</l>
               <l n="10.892">Forte novas sculptasque novus leget Oedipus ibes:</l>
               <l n="10.893">Hospitiique istis reddatur gratia saxis, </l>
               <l n="10.894">Quam fortasse dato misit iam marmore Nilus.</l>
            </div>
            <div type="poesis-caput">
               <head>34.</head>
               <l n="10.895"> Phoebopoli iam gratus erat prius almus adiret</l>
               <l n="10.896">Quam sua tecta infans; cui is praemisit ad oras, </l>
               <l n="10.897">Seu certi adventus signum, seu nominis aeque</l>
               <l n="10.898">Fragrantis specimen, fuerint seu praevia dignae</l>
               <l n="10.899">Praemia mercedis, sudantes balsama virgas. </l>
               <l n="10.900">Hos etenim dans iura duci regina Latino</l>
               <l n="10.901">Non tulit Hebraeo frutices Cleopatra superbas</l>
               <l n="10.902">Engaddi florere solo. Iubet illa marito</l>
               <l n="10.903">Non fidei, sed labe thori; iubet ille fideli,</l>
               <l n="10.904">Non animi, sed spe regni, qua flectitur omnis</l>
               <l n="10.905">Ambitio, Herodi, soli concessus Idumae</l>
               <l n="10.906">Ut videat te Nile frutex. Valuitque superbum</l>
               <l n="10.907">Pellicis imperium, Engaddi quod colle revulsa</l>
               <l n="10.908">Ditavit<note place="foot" n="*">908 ditavit : didavit</note> radice
            Pharon; iuvitque propinquam</l>
               <l n="10.909">Phoebopolim quaesitus odor, quae crescere parva</l>
               <l n="10.910">Stirpe Palaestinas pretiosa ad vulnera frondes</l>
               <l n="10.911">Vidit et afflata redolebat suavius aura.</l>
            </div>
            <div type="poesis-caput">
               <head>35.</head>
               <l n="10.912"> Gleba urbi vicina fuit, quam fonte rigari</l>
               <l n="10.913">Perpetuo (verum loquitur si fama superstes)</l>
               <l n="10.914">Isidis afflictae fecit sitis, atque loquendi</l>
               <l n="10.915">Tota ferè nimio consumpta labore facultas.</l>
               <l n="10.916">Amisso, referunt, charo nam coniuge divam</l>
               <l n="10.917">Isida, cognatus quem post data vulnera Typhon</l>
               <l n="10.918">Inclusum angusta pelago demerserat arca, </l>
               <l n="10.919">Membra perempta sui tota tellure vagantem</l>
               <l n="10.920">Quaesivisse viri. Quam dum pius attulit error</l>
               <l n="10.921">Phoebopolim, consedit humo quae moenibus urbis</l>
               <l n="10.922">Ulteriore situ, ditissima Mempheos arva</l>
               <l n="10.923">Accedente iacet celsaque sub arbore flevit. </l>
               <l n="10.924">Arbor erat palma: umbroso dea stipite flammis</l>
               <l n="10.925">Phoebeis protecta, sitim restinguere pura </l>
               <l n="10.926">Suspirabat aqua. Neptem miseratus Olympi</l>
               <l n="10.927">Rector, in hanc densos fudisset Iuppiter imbres,</l>
               <l n="10.928">Sed fatum Aegypti vetuit, cui imbribus arva</l>
               <l n="10.929">Nulla madent, Niloque satis fecunda tumente</l>
               <l n="10.930">Numquam implorato contemnit Oriona nimbo. </l>
               <l n="10.931">Omnipotens visa, quam lympha implere parabat, </l>
               <l n="10.932">Non magna scrobe, Pellaea tellure latentis</l>
               <l n="10.933">Venam aperit fontis gelidoque humore capaces</l>
               <l n="10.934">Isidis ad potum repleri mandat arenas. </l>
               <l n="10.935">Nec mora, secretus lympharum immania claustra</l>
               <l n="10.936">Permeat hydrophylax, liquidas qui fontibus undas</l>
               <l n="10.937">Distribuit; cui mox melioris originis una</l>
               <l n="10.938">Iussa salire altùm non viso lympha meatu, </l>
               <l n="10.939">Sicca Paraetoniae tetigit vestigia divae. </l>
               <l n="10.940">Crevit et in fontem: quem mox arentibus Isis</l>
               <l n="10.941">Admovit labris, calor unde sitisque soluta est.</l>
               <l n="10.942">Isis opem surgentis aquae mirata, Tonanti</l>
               <l n="10.943">Grata fuit votis numenque precata rogavit, </l>
               <l n="10.944">Funderet ut liquidas fons ille perenniter undas. </l>
               <l n="10.945">Annuit Omnipotens: tunc qui scrobe totus in una</l>
               <l n="10.946">Fons fuit, intumuit subito sulcoque receptus</l>
               <l n="10.947">Funditur et longo fecundat iugera rivo.</l>
               <l n="10.948">Isidis hic fons est gratumque in gentibus illis</l>
               <l n="10.949">Tale habuit nomen palmaeque sub arbore manat.</l>
               <l n="10.950">Hic locus Isaciae fecundus munere lymphae, </l>
               <l n="10.951">Aptus odoratis, quae dant opobalsama, virgis</l>
               <l n="10.952">Visus erat: quantum Scythico bis torta lacerto</l>
               <l n="10.953">Praepes arundo volat, longum his radicibus hortum</l>
               <l n="10.954">Plantat, ubi orbatae spolium deponit Idumae</l>
               <l n="10.955">Feminei aeterno luxus Cleopatra trophaeo. </l>
               <l n="10.956">Hebraei vero fruticis fons Isidis agrum</l>
               <l n="10.957">Intrabat medius; cuius crescentia gratum</l>
               <l n="10.958">Marginis adversae sensere fruteta liquorem.</l>
               <l n="10.959">Phoebopolitanis quod non ea dissita longè</l>
               <l n="10.960">Lympha foret tectis, pro matre et prole maritus</l>
               <l n="10.961">Has ipsas pro more undas hausturus adibat. </l>
               <l n="10.962">Perpetuum fontis decus est lavisse tenelli</l>
               <l n="10.963">Numinis exuvias<note place="foot" n="*">963 exuvias :
              exavias</note> et lina tegentia corpus </l>
               <l n="10.964">Humoremque manu matris fundente, per ipsum</l>
               <l n="10.965">Corporis arcentem maculas fluxisse puellum. </l>
               <l n="10.966">Unde sibi fuerat positum quod ab Iside nomen</l>
               <l n="10.967">Deposuit, sumpsitque novae sibi vocis honorem</l>
               <l n="10.968">Iside despecta et se fontem dicere IEsu </l>
               <l n="10.969">Constituit vetuitque suas accedere quemquam</l>
               <l n="10.970">Hoc sibi dixisset gratum nisi nomen, ad undas. </l>
            </div>
            <div type="poesis-caput">
               <head>36.</head>
               <l n="10.971"> Viderat augustum ter crescere coniuga flumen</l>
               <l n="10.972">Virginitas tumidumque suo prodire ter alveo, </l>
               <l n="10.973">Gurgite turbato, riparum compede stringi</l>
               <l n="10.974">Nilum indignantem, crudelis vivere postquam</l>
               <l n="10.975">Desiit Ascalides, aliique in fata puelli</l>
               <l n="10.976">Immites donec (neque enim rex solus iniquus</l>
               <l n="10.977">Infanti) diro periissent funere mystae.</l>
               <l n="10.978">Afrorum postquam rabie maiore leonum</l>
               <l n="10.979">Pavisset naturae hominum rex degener iras, </l>
               <l n="10.980">Quas brutali animo dominandi saeva cupido, </l>
               <l n="10.981">Aut male suada Erebo veniens impressit Erinnys, </l>
               <l n="10.982">Caede tot infantum desperatique parentum</l>
               <l n="10.983">Fletibus et populi lacrymis. Vix caede peracta </l>
               <l n="10.984">Infelicem animam carnique haerere negantem, </l>
               <l n="10.985">Consumptae innumeris a vermibus, exhalavit.</l>
               <l n="10.986">Aequa Dei virtus! Tanta qui strage virilem</l>
               <l n="10.987">Saeviit in sexum, qua vir fuit ille, severam</l>
               <l n="10.988">Est magis expertus Nemesim, perpessus edaces</l>
               <l n="10.989">In sexu, coesi sexus pro crimine vermes. </l>
               <l n="10.990">Verme perit modico, numerum cui copia fecit</l>
               <l n="10.991">Immodicum; parvos quod iniquas ille secures</l>
               <l n="10.992">Torserit in pueros, nec vermis copia vindex</l>
               <l n="10.993">Debuit esse minor, fuerit quam barbara prolis </l>
               <l n="10.994">Innocuae caedes, nulli numerabile lethum. </l>
            </div>
            <div type="poesis-caput">
               <head>37.</head>
               <l n="10.995"> Hostibus extinctis odium quibus acre calebat</l>
               <l n="10.996">Infantis, pressum somni languore maritum</l>
               <l n="10.997">Alloquitur Iosippum Ales demissus Olympo:</l>
               <l n="10.998">“Surge, pater, propriosque redux invise penates;</l>
               <l n="10.999">Nam fato intentos pueri, fatum abstulit hostes.” </l>
               <l n="10.1000">Vocibus Aligeri domito Nili advena somno</l>
               <l n="10.1001">Auditosque sonos vultumque loquentis Ephebi </l>
               <l n="10.1002">Imperiumque viae, quod se prius ille daturum, </l>
               <l n="10.1003">Sopito visus reditumque spoponderat Ales, </l>
               <l n="10.1004">Mente pia versat susceptaque verba per umbras</l>
               <l n="10.1005">Praeceptum caeleste putat. Votoque pudicae</l>
               <l n="10.1006">Agnoscentis idem monitum caeleste maritae, </l>
               <l n="10.1007">Propria deserto meditatur tecta Canopo. </l>
            </div>
            <div type="poesis-caput">
               <head>38.</head>
               <l n="10.1008"> Tempus erat, quo non pridem per rura solutus </l>
               <l n="10.1009">Segnior admisit riparum vincula Nilus,</l>
               <l n="10.1010">Phoebus in autumnum cum declinaret et umbras</l>
               <l n="10.1011">Laxaret Meroe Libraeque in sidere Titan</l>
               <l n="10.1012">Non foret augmentum sortitis noctibus impar. </l>
               <l n="10.1013">Composito tandem consuetae margine ripae</l>
               <l n="10.1014">Flumine, sat madidis visis a gurgite campis</l>
               <l n="10.1015">Arboribusque satisque gravem spondentibus annum, </l>
               <l n="10.1016">Turba dies bis quatuor agit Nilotica, laetis</l>
               <l n="10.1017">Utraque post epulas animosa iuventa choreis:</l>
               <l n="10.1018">His patrios laudare deos undaeque potentem</l>
               <l n="10.1019">Frugiferumque Pharo mos est extollere Nilum. </l>
               <l n="10.1020">Religio tunc caeca suas laxabat habenas:</l>
               <l n="10.1021">Thura crematuris aperit sacraria mystis</l>
               <l n="10.1022">Vana superstitio, damnatis ritibus aras</l>
               <l n="10.1023">Incursare docet donisque implere deorum</l>
               <l n="10.1024">Atria et effictis in Numina fidere signis. </l>
               <l n="10.1025">Tunc nulla Isiacae friget sine thure iuvencae</l>
               <l n="10.1026">Ara, nec amisso deerat suus ignis Osiri. </l>
               <l n="10.1027">Isi, decus Nili, tua solum altaria maesto</l>
               <l n="10.1028">Niliades clamore colunt et iusta perempto</l>
               <l n="10.1029">Unà tecum omnes ululant lamenta marito:</l>
               <l n="10.1030">Surdus inauditis cumulatur honoribus Apis,</l>
               <l n="10.1031">Munusque Anubis habet, non est sine ritibus Horus, </l>
               <l n="10.1032">Indigenae divam celebrant Bubastida nymphae. </l>
               <l n="10.1033">Et canibus suus est cultus: crocodilon et ibim</l>
               <l n="10.1034">Vota humana petunt: nullum est sine supplice monstrum. </l>
            </div>
            <div type="poesis-caput">
               <head>39.</head>
               <l n="10.1035"> Haec erat autumni facies, Iessea moneri</l>
               <l n="10.1036">Cum soboles audit Nilo externaque relictâ</l>
               <l n="10.1037">Emigrare Pharo Galilaeaque tutus in arua </l>
               <l n="10.1038">Ire iubebatur pueri securus Ioseph. </l>
               <l n="10.1039">Nec mora, laetus abit brumaque instante molestum</l>
               <l n="10.1040">Non accusat iter, sed quas Iordane recedens</l>
               <l n="10.1041">Deserti pressit, rediens vitavit arenas.</l>
               <l n="10.1042">Doctus erat siquidem postquam Solymaea reliquit</l>
               <l n="10.1043">Regna, procelloso deserti pulvere molles</l>
               <l n="10.1044">Emensus campos, quantum gravioribus acta</l>
               <l n="10.1045">Surgat arena Notis et siccis occupet auras</l>
               <l n="10.1046">Planities sabulosa undis imitantibus ipsum</l>
               <l n="10.1047">Fluctuat Aegaeum, et densis ferit astra procellis.</l>
               <l n="10.1048">Ille quidem nec flabra graves spirantia ventos, </l>
               <l n="10.1049">Nec tulit undantes commoti pulveris aestus;</l>
               <l n="10.1050">Nam Zephyro sabuli campos aequante petebat</l>
               <l n="10.1051">Aegyptum Iesseus honor, dum nulla furentes</l>
               <l n="10.1052">Sustinet aura Notos; tamen insurgentibus ipsis</l>
               <l n="10.1053">Interdum Zephyris poterat comprendere motae</l>
               <l n="10.1054">Quid fidei faciant ventis hiemalibus aurae. </l>
               <l n="10.1055">Molle velut vernis crispatum fluctibus aequor </l>
               <l n="10.1056">Exiles placata ferens ad litora spumas</l>
               <l n="10.1057">Indicium non molle facit, vehementibus Austris,</l>
               <l n="10.1058">Vel quas hibernis Aquilonibus excitat undas, </l>
               <l n="10.1059">Non aliter verno vidit cum surgere flatu</l>
               <l n="10.1060">Desertum, hibernis Iosippus motibus illud</l>
               <l n="10.1061">Composuit veritusque viae brumale periclum, </l>
               <l n="10.1062">Pulvere suspectas alio mutavit arenas. </l>
            </div>
            <div type="poesis-caput">
               <head>40.</head>
               <l n="10.1063"> Phoebopolitana festos celebrante per urbem</l>
               <l n="10.1064">Plebe iocos (Niloa vocant) dixere salutem</l>
               <l n="10.1065">Hospitibus gratumque vale; quos, barbara quamvis</l>
               <l n="10.1066">Pectora Niligenae, votis faustisque secuti</l>
               <l n="10.1067">Vocibus, implacidi dant tristia signa recessus </l>
               <l n="10.1068">Et numerant causas et verba morantia gratos</l>
               <l n="10.1069">Isacidas, brumale auras instante rigentes</l>
               <l n="10.1070">Obiciunt. Sed nulla fuit quae Numinis esset</l>
               <l n="10.1071">Imperio suadela prior. Data gratia postquam</l>
               <l n="10.1072">Est verbis animisque, piis affectibus addunt</l>
               <l n="10.1073">Niliacae quoque dona nurus, nec simplice peram</l>
               <l n="10.1074">Farre replent, Nilo sed despumante paratas</l>
               <l n="10.1075">Sollemnes iungunt medicatis panibus escas. </l>
               <l n="10.1076">Festivasque dabant, quas tunc Memphitis edebat</l>
               <l n="10.1077">Terra dapes; moderante pium sed Virgine plebis</l>
               <l n="10.1078">Obsequium, modicae sumente opsonia caenae</l>
               <l n="10.1079">Et reliquae annonam, cui felix cura, Tonanti</l>
               <l n="10.1080">Committente viae, Nilum Iessea reliquit</l>
               <l n="10.1081">Progenies patriamque redux petit exul Idumen.</l>
            </div>
            <div type="poesis-caput">
               <head>41.</head>
               <l n="10.1082"> Quartus erat mundi hanc lucem qui viderat annus, </l>
               <l n="10.1083">Astra quaterque suo duodena repleverat igne</l>
               <l n="10.1084">Delius, aeternum postquam splendescere lumen</l>
               <l n="10.1085">Aspexit summisque rotis pharetrata premebat</l>
               <l n="10.1086">Aemonii iam terga senis, cum Virginis infans</l>
               <l n="10.1087">Figere divinis poterat vestigia plantis. </l>
               <l n="10.1088">Visque inerat maior quam annis membrisque pusillae</l>
               <l n="10.1089">Par foret aetati: profugae qui dulce parentis</l>
               <l n="10.1090">Portabatur onus, rediens hoc pondere matrem</l>
               <l n="10.1091">Solverat et refugas pedibus versabat arenas.</l>
               <l n="10.1092">Iam poterat parvus terram calcare viator</l>
               <l n="10.1093">Materna ducente manu, quo saepe relicto</l>
               <l n="10.1094">Auxilio propriis firmus quoque viribus ibat. </l>
               <l n="10.1095">Saepe pater materque sinu componere lassum</l>
               <l n="10.1096">Expetiit; sed saepe puer matrisque patrisque</l>
               <l n="10.1097">Non admisit opem, facili, si quando gravabat</l>
               <l n="10.1098">Semita, contentus dextra; quorum ille coruscus</l>
               <l n="10.1099">Et medius geminis communis amoribus ignis, </l>
               <l n="10.1100">Pulvere quot gressus fixit, tot misit utrique</l>
               <l n="10.1101">In pectus radios et amantum spicula, flammas.</l>
               <l n="10.1102">Per medium veluti decurrens Phoebus Olympum</l>
               <l n="10.1103">Aequus utrique polo est, quoniam fulcitur utroque; </l>
               <l n="10.1104">Sideribus reliquis crebro Phaëtontia lampas</l>
               <l n="10.1105">Opposita tellure latet; pro cardine nulla</l>
               <l n="10.1106">Invidia est, cui sol numquam sua lumina celat. </l>
               <l n="10.1107">Sic Mariam et Iosippum inter dum pergit amoris</l>
               <l n="10.1108">Flammeus hic Titan, reliquis sua lumina stellis,</l>
               <l n="10.1109">Saepius abscondit (qui iugiter arserit igne</l>
               <l n="10.1110">Numinis aethereo, non est, velut ista calebat</l>
               <l n="10.1111">Coniuga virginitas). Phoebum qui sustinet axis</l>
               <l n="10.1112">Quique polus medium librat, Titanide numquam</l>
               <l n="10.1113">Desertum se luce dolet: numquam occidit istud</l>
               <l n="10.1114">Invisumque latet sponsis librantibus astrum. </l>
            </div>
            <div type="poesis-caput">
               <head>42.</head>
               <l n="10.1115"> Aegypti demum extrema regione profecti</l>
               <l n="10.1116">Respiciunt litus, quo se Pelusia frangit</l>
               <l n="10.1117">Thetis et adversa Cyprum mare spumat in area. </l>
               <l n="10.1118">Praetereunt Casium, clarum Iove praeside montem, </l>
               <l n="10.1119">Pompeio fatale iugum, Ptolomee iubebas</l>
               <l n="10.1120">Quo tantum truncare caput; qua fronte piandam</l>
               <l n="10.1121">Censuit infelix omnem Pharsalia culpam. </l>
               <l n="10.1122">Succedunt tumulo Magni, quem forte docebat</l>
               <l n="10.1123">Fama recens, tantis sed fama sonora triumphis, </l>
               <l n="10.1124">Pulvis erat bibulaeque cinis commixtus arenae. </l>
               <l n="10.1125">Et titulum ambusto duxit quem stipite Cordus, </l>
               <l n="10.1126">(‘Hic situs est Magnus’) spumans turbaverat aequor </l>
               <l n="10.1127">Raptaque erat primo scriptoris gratia fluctu. </l>
               <l n="10.1128">Hinc decimo emensi totam Casiotida Phoebo </l>
               <l n="10.1129">Atque plagas quas nunc etiam Hagarena profanat</l>
               <l n="10.1130">Posteritas, curvo videre in litore turres</l>
               <l n="10.1131">Ascalis alta tuas, male fortunata nefandum</l>
               <l n="10.1132">Enixa Herodem; licet tibi regibus apta</l>
               <l n="10.1133">Tecta daret, sed quae propriis tumulata ruinis</l>
               <l n="10.1134">Vile iacent nullum positoris habentia nomen;</l>
               <l n="10.1135">Cum tamen a morum et scelerum feritate profecta</l>
               <l n="10.1136">Duratura tuis stat adhuc infamia muris. </l>
            </div>
            <div type="poesis-caput">
               <head>43.</head>
               <l n="10.1137"> Inde propinqua petunt humiles stagnantia ripas</l>
               <l n="10.1138">Torrentis vada, Iudaeae quem montibus ortum, </l>
               <l n="10.1139">Labentem saxis, vitis Sorecia botris</l>
               <l n="10.1140">Propitium bibit et grato se gurgite replet. </l>
               <l n="10.1141">Protinus emenso veniunt torrente sub altas, </l>
               <l n="10.1142">Fonte suo optatas rupes, quo Virginis alma</l>
               <l n="10.1143">Et soboles posuisse sitim ferturque beata</l>
               <l n="10.1144">Inde bibisse parens siccisque labore diurno</l>
               <l n="10.1145">Surgentem labris laticem admisisse maritum.</l>
               <l n="10.1146">Mansit honor fonti: siquidem sermone Philippi</l>
               <l n="10.1147">Hoc pius Aethiopum regina semivir hausit</l>
               <l n="10.1148">Fonte fidem, formare potens eodemque perustos</l>
               <l n="10.1149">Marmaridas vero; et fecundae munere lymphae</l>
               <l n="10.1150">Divino ingentem populum generare puello. </l>
            </div>
            <div type="poesis-caput">
               <head>44.</head>
               <l n="10.1151"> Inde viae spatio non longo errantibus anceps</l>
               <l n="10.1152">Occurrit bivium: lateri fuit obvia dextro </l>
               <l n="10.1153">Iudaea et Solyma; ursisset si Nazara, laevus</l>
               <l n="10.1154">Aequus erat pulvis. Sponsis certabat uterque</l>
               <l n="10.1155">Iudaeae et Galilaeae ardor: Iudaea vocabat</l>
               <l n="10.1156">Ad templum, at puerum regni ne perderet heres, </l>
               <l n="10.1157">Qui patris evasit gladium veritosque paterno</l>
               <l n="10.1158">Successisse odio, qui successisset et ostro</l>
               <l n="10.1159">Et quod idem nocte apparens sub luce corusca</l>
               <l n="10.1160">Ancipiti sponso vetuisset Numinis Ales, </l>
               <l n="10.1161">Tuta metu infantis flexit Galilaea viaeque</l>
               <l n="10.1162">Ambiguum laeva recte pro parte diremit. </l>
            </div>
         </div>
         <div type="poesis-liber" met="hexameter" n="11">
            <head>LIBER XI. IESSEIDOS</head>
            <div type="poesis-caput">
               <head>1.</head>
               <l n="11.1"> Septima post Iani Latias exorta Kalendas</l>
               <l n="11.2">Lux alium solem melioraque sidera Iudae</l>
               <l n="11.3">Apparere dedit. Mutata ubi patria iusso</l>
               <l n="11.4">Exilio tellus, reducis cum pignore salvo,</l>
               <l n="11.5">Nazara virgineae mirans videt ora maritae. </l>
               <l n="11.6">Illa diu vacuas dominis absentibus aedes</l>
               <l n="11.7">Laeta subit. Quantumque tulit virtusque pudorque</l>
               <l n="11.8">Officiosa, piis reditum gratantibus ultro</l>
               <l n="11.9">Matribus occurrit causamque petentibus urbe</l>
               <l n="11.10">Excessus taciti, monitum caeleste recondens </l>
               <l n="11.11">Non aliud, quam sic Numen voluisse reponit. </l>
            </div>
            <div type="poesis-caput">
               <head>2.</head>
               <l n="11.12"> Post reditum, cunctis quo non illustrius oris</l>
               <l n="11.13">Tectum nacta parens, semper crescente, paterna</l>
               <l n="11.14">Hoc coluit virtute heres opibusque replevit</l>
               <l n="11.15">Aethereis, quarum tangi livore putasses</l>
               <l n="11.16">Caelicolas, aequanda datis sibi dona stupentes</l>
               <l n="11.17">Terrea sortiri Galilaeae limina nuptae. </l>
               <l n="11.18">Huic Domui, quamvis cocto pro pulvere vili</l>
               <l n="11.19">Maius erat pretium, quam si caelestibus unà </l>
               <l n="11.20">Sideribus terraeque auro iungatur Erythrae </l>
               <l n="11.21">Baccarumque Indi pretiosa superbia ponti;</l>
               <l n="11.22">Ex quo felices venientem in membra Tonantem</l>
               <l n="11.23">Parvaque senserunt animantem viscera muri. </l>
               <l n="11.24">Numen ibi humano postquam se corpore texit,</l>
               <l n="11.25">Nec caelum plus lucus habet, nitidissimus aulae</l>
               <l n="11.26">Candor ubi Empyreae voluit spectabile divis</l>
               <l n="11.27">Caelitibus lumen pariter splendescere terris</l>
               <l n="11.28">Terreno e caelo, quo sponsus uterque petitis</l>
               <l n="11.29">Plenius affulsit spectato Numine flammis. </l>
               <l n="11.30">O felix Domus! Aeterni cui contigit imbre</l>
               <l n="11.31">Nectaris impleri, nec tantum haurire minutis</l>
               <l n="11.32">Hanc pluviam guttis, ipso sed fonte rigari.</l>
               <l n="11.33">Prodigiosa Domus! Quae connubiale duorum</l>
               <l n="11.34">Virgineo in thalamo foedus sancivit amantum,</l>
               <l n="11.35">Quorum alter Deus est, luteae sed stirpis et impar</l>
               <l n="11.36">Altera, supremo sed par dare membra Tonanti</l>
               <l n="11.37">Est caro: queis rutilas non affugientibus umbris</l>
               <l n="11.38">Flaminis aeterni accendit lux pronuba taedas. </l>
            </div>
            <div type="poesis-caput">
               <head>3.</head>
               <l n="11.39"> Assidua istius servabat lumina tecti</l>
               <l n="11.40">Virgo, redux Pharias postquam calcavit arenas.</l>
               <l n="11.41">Sedulus hic lateri materno adstare solebat</l>
               <l n="11.42">Divinus puer et matris quo iussa vocabant</l>
               <l n="11.43">Praesto esse atque suus qualem nutritor agebat, </l>
               <l n="11.44">Observare artem fabroque vibrante securim, </l>
               <l n="11.45">Vilia caesarum trabium segmenta legebat </l>
               <l n="11.46">Aptabatque loco, de quo poscente camino </l>
               <l n="11.47">Ad parca exceptus rutilaret edulia stipes</l>
               <l n="11.48">Hibernisque daret tenuem pro noctibus ignem. </l>
               <l n="11.49">Nec tamen haec Solymis interpellante vetusta</l>
               <l n="11.50">Religione, sacris accedere templa diebus</l>
               <l n="11.51">Abstinuit divina Domus, legalibus acta</l>
               <l n="11.52">Imperiis; solitusque puer matrisque virique,</l>
               <l n="11.53">Dulcis utrique, tener, latus observare viator. </l>
            </div>
            <div type="poesis-caput">
               <head>4.</head>
               <l n="11.54"> Ex quo Niliacum post terga reliquit Anubim</l>
               <l n="11.55">Sacra Domus propriosque adiit revocata tribules</l>
               <l n="11.56">Occurrit primus Solymaeis ritibus ingens</l>
               <l n="11.57">Festorum paschalis apex; ubi menstrua lampas</l>
               <l n="11.58">Quatuor atque decem lumen solare diebus</l>
               <l n="11.59">Integra collegit tangens superansque priorem</l>
               <l n="11.60">Aequidiem, verno Hebraeis quae sole ferebat</l>
               <l n="11.61">Initium noti fastis popularibus anni. </l>
               <l n="11.62">Paschae autem festos, hilari complebat Idume</l>
               <l n="11.63">Hebdomas una dies, faciens memorare solutos</l>
               <l n="11.64">Aegypto et profugos divisa per aequora patres.</l>
               <l n="11.65">Tunc ea divinam, servandis legibus aequam </l>
               <l n="11.66">Religio monuit matrem Solymaea Tonantis</l>
               <l n="11.67">Limina et augustas venerari protinus aras. </l>
            </div>
            <div type="poesis-caput">
               <head>5.</head>
               <l n="11.68"> At quoniam regnans, imitari strenua patrem</l>
               <l n="11.69">Herodem soboles, Solymo saeviret in ostro;</l>
               <l n="11.70">Unde profecturi potuit iactura timeri</l>
               <l n="11.71">Infantis, vix ausa parens offerre periclo</l>
               <l n="11.72">Praesenti puerum: tribuum pietate calenti </l>
               <l n="11.73">In dubium vertit sobolem committere templo. </l>
               <l n="11.74">At quia totius Solymam tunc ibat Idumae</l>
               <l n="11.75">Religio, tanto fieri vix posse putabat</l>
               <l n="11.76">Accursu tribuum, quos inter milia matrum</l>
               <l n="11.77">Miliaque infantum rex ut discerneret unam</l>
               <l n="11.78">E cunctis sobolem, patrio quae victima ferro</l>
               <l n="11.79">Quaesita, extinctas ignota reduceret iras</l>
               <l n="11.80">Augere adducto statuit sollemnia nato.</l>
            </div>
            <div type="poesis-caput">
               <head>6.</head>
               <l n="11.81"> Tempus ubi legale alios movisse tribules</l>
               <l n="11.82">Innotuit proprios templo mutare penates,</l>
               <l n="11.83">Id quoque tergemino Phoebo lassata (dierum</l>
               <l n="11.84">A Solymis totidem nam pulvere Nazara distat)</l>
               <l n="11.85">Delubrum subiit cum prole et coniuge Virgo.</l>
               <l n="11.86">Ut sacros tetigit postes, lethale profanis</l>
               <l n="11.87">In cute vestibulum, tribuum completa frequenti</l>
               <l n="11.88">Atria concursu, poterant ubi cernere parvo</l>
               <l n="11.89">Pariete divisos, aris dare munera mystas,</l>
               <l n="11.90">Caelica confestim veniens vox omnibus aures </l>
               <l n="11.91">Occupat et numeris delubrum talibus implet:</l>
               <l n="11.92">“Advenit revocata fuga Nilotide proles</l>
               <l n="11.93">Quam genui et reducem Pharia regione recepi.”</l>
               <l n="11.94">Hic rapti cunctorum oculi, qua parte sonare</l>
               <l n="11.95">Verba putabantur; quaesitus ab omnibus author</l>
               <l n="11.96">Vocis, at humanae faciles cognoscere carmen</l>
               <l n="11.97">Non esse hoc linguae; dicti mysteria quaerunt.</l>
               <l n="11.98">Mystarum labor effati deprendere sensum</l>
               <l n="11.99">Ingeniumque fuit; quibus ad commune reductis</l>
               <l n="11.100">Arbitrium mens talis erat: quod ab aethere lapsae</l>
               <l n="11.101">Prodigium vocis Pharii voluisset Anubis,</l>
               <l n="11.102">Excussum memorare iugum, veterisque laboris</l>
               <l n="11.103">Servitium versare animo non deside plebem</l>
               <l n="11.104">Admonuit, Iudamque Deo paschalibus aequum</l>
               <l n="11.105">Stare sacramentis, quem summa potentia Nilo</l>
               <l n="11.106">Subtractum voluit, signo praesente reposci. </l>
               <l n="11.107">Virgo tamen verbis quae vox audita ferebat</l>
               <l n="11.108">Non male perspectis, alio quam caetera carmen</l>
               <l n="11.109">Turba revolvebat sensu. Signare profectam</l>
               <l n="11.110">Credidit a Nilo sobolem, cui inde vocatae</l>
               <l n="11.111">Dux eadem custosque fuit. Sed nescia partus</l>
               <l n="11.112">Virginei, Solymaea fides non censuit istos</l>
               <l n="11.113">Demissos caelo numeros comprendere tanti</l>
               <l n="11.114">Versa retro Phario pueri vestigia rivo. </l>
            </div>
            <div type="poesis-caput">
               <head>7.</head>
               <l n="11.115"> Patria Iosephus nactae domicilia sponsae</l>
               <l n="11.116">Urbe redux memorat quae se populumque propinquo</l>
               <l n="11.117">Mystis vestibulo paschalia vota ferentem</l>
               <l n="11.118">Implevit vox fausta palam, nec Numinis oris</l>
               <l n="11.119">Ancipites numeri. Tum quid tota urbe referret, </l>
               <l n="11.120">Iudicium attentae repetit populare maritae. </l>
               <l n="11.121">Illa quid hic dicat vix invenit: haeret in uno</l>
               <l n="11.122">Sed sobolis vultu modicaque in carne latentis</l>
               <l n="11.123">Maiestate Dei, quam tot portenta Tonantis </l>
               <l n="11.124">Adverso fidei Iudae dant noscere prolem. </l>
               <l n="11.125">Nec se Iosippo celat, sic ore locuta:</l>
               <l n="11.126">“Nosse, marite, potes Pharia tellure relicta</l>
               <l n="11.127">Quae vox natalem nos visere iussit Idumen. </l>
               <l n="11.128">Eiusdem vox ista Dei est Aegyptia noctis</l>
               <l n="11.129">Somnia confirmans, ubi te Iosippe vocatum</l>
               <l n="11.130">Nostra valere dato suscepit Nazara Nilo. </l>
               <l n="11.131">O Iudae domus! Ô generosa fidelis Abrami</l>
               <l n="11.132">Posteritas! Quantum ô vestram terrena puelli</l>
               <l n="11.133">Sollicitat caligo fidem! Promissa salutis</l>
               <l n="11.134">Vos lampas iam luce ferit neque segnis amato</l>
               <l n="11.135">Isacidae proprium suffert celare nitorem!</l>
               <l n="11.136">Sed luctu maiore premor, quod discere primas</l>
               <l n="11.137">Infantis gens dura faces et tenuia nati</l>
               <l n="11.138">Lumina Messiae, maiori luce micantem</l>
               <l n="11.139">Signorum, petet opprobriis inimica Sionis</l>
               <l n="11.140">Progenies; duraque suum cervice<note place="foot" n="*">140 cervice :
                cerviae</note> repellet</l>
               <l n="11.141">Difficilis virtute regi Iudaea magistrum. </l>
               <l n="11.142">Is morum verique sator, caeloque profectae</l>
               <l n="11.143">Assertor fidei, validus connectere certis</l>
               <l n="11.144">Verborum praecepta notis, signataque miris</l>
               <l n="11.145">Prodigiis effata dabit poteritque videri</l>
               <l n="11.146">Non fallax fictusve suis sermonibus author;</l>
               <l n="11.147">Et tamen errandi caeca et scabiosa voluptas</l>
               <l n="11.148">Efficiet, ne divino ferat ore doceri </l>
               <l n="11.149">Despiciatque adversa sibi caelestia verbi</l>
               <l n="11.150">Semina et aethereum laceret gens cara satorem. </l>
               <l n="11.151">Ille diem caecis, quod non sine Numine praeco</l>
               <l n="11.152">Adveniat, vel falsa loquens oracula vates, </l>
               <l n="11.153">Corporibus reddetque animas: vocalia mutis</l>
               <l n="11.154">Ora dabit, surdisque sonos comprendere mittens</l>
               <l n="11.155">Auribus auditum: sola huius voce volabit</l>
               <l n="11.156">Claudus et insueto praestabit tibia gressu.</l>
               <l n="11.157">Ille minas pelagi nigrasque Aquilone procellas</l>
               <l n="11.158">Imperio premet increpitans: pro turbine lenes</l>
               <l n="11.159">Emittet Zephyros, timidis bona flabra carinis. </l>
               <l n="11.160">Sicca Galilaeo figet vestigia fluctu </l>
               <l n="11.161">Obsequium praebente vado liquidoque meabit,</l>
               <l n="11.162">Dura velut premeret saxa, aut crystalla; profundo</l>
               <l n="11.163">Retia caeruleas ponti glomerantia praedas, </l>
               <l n="11.164">Nequicquam iactata, unam frustrantia noctem, </l>
               <l n="11.165">Praecipiente ipso Pelagus tentare, silentum</l>
               <l n="11.166">Squamigeros clausisse greges mirabitur impos </l>
               <l n="11.167">Plena nataturis non plus educere pinnis</l>
               <l n="11.168">Retia piscator, sociisque extracta lacertis</l>
               <l n="11.169">Innumeros notare dabunt per litora pisces.</l>
               <l n="11.170">Desertae cernent valles et inhospita Iudae</l>
               <l n="11.171">Culmina, ieiunas dape deficiente, sequentum</l>
               <l n="11.172">Milia quinque virum (numerum nec fecerit infans</l>
               <l n="11.173">Nec mulier) saturare animas: ubi quinque per omnem</l>
               <l n="11.174">Partiti populum panes pleneque soluta</l>
               <l n="11.175">Esurie, collecta gulam superantia stabunt</l>
               <l n="11.176">Undecimo plusquam Cereris fragmenta canistro. </l>
               <l n="11.177">Tartareos hostes, homini insidiantia semper</l>
               <l n="11.178">Orci mancipia, humanis figentia sedem</l>
               <l n="11.179">Corporibus, nutu eiciet tristemque iubebit</l>
               <l n="11.180">Aut Erebum petere, aut sorbendos aequore foedos</l>
               <l n="11.181">Infestare sues. Morborum nomina mille</l>
               <l n="11.182">Momento extinguet, currentibus undique turbis,</l>
               <l n="11.183">Indubiam nullo non impetrante salutem. </l>
               <l n="11.184">Gaudebit cognatus Hymen se prima fuisse</l>
               <l n="11.185">Nactum prodigia, absumpto conviva Lyaeo</l>
               <l n="11.186">Cum sitiet, cui post, nulla quod vite pependit, </l>
               <l n="11.187">Sex gemina ignoto replebitur hydria musto.</l>
               <l n="11.188">Plura dabit facietque palam testantia Numen</l>
               <l n="11.189">Signa, sed adversum portentis omnibus orbem</l>
               <l n="11.190">Inveniet divina fides votisque cupitum,</l>
               <l n="11.191">Praesentem opprobriis lacerabit Iuda tribulem.</l>
               <l n="11.192">Nec furor hic sistet: post tot ludibria ponet</l>
               <l n="11.193">Supplicio maiore animam: suffixa probroso</l>
               <l n="11.194">Placatum sceleri Numen dabit hostia ligno. </l>
               <l n="11.195">Hoc fugiet moriente dies: caligine Titan</l>
               <l n="11.196">Abscondet rutilas tunc plena et Delia flammas.</l>
               <l n="11.197">Ipsa eadem terso quae iam nitet aurea vultu</l>
               <l n="11.198">Lampas, ab hoc oris labem maculasque parabit</l>
               <l n="11.199">Deliquio, tanti non depositura doloris</l>
               <l n="11.200">Effigiem, peracerba sui quam funera lugens</l>
               <l n="11.201">Induit authoris; facinus crudele relictis</l>
               <l n="11.202">A luctu maculis exprobratura cruento</l>
               <l n="11.203">Isacidae, Messiae odium pro laude fatenti. </l>
               <l n="11.204">Intremet et tellus reddetque hunc tertia vivum</l>
               <l n="11.205">Turbato custode dies; tamen impia cunctis</l>
               <l n="11.206">Perstabit signis turpem Synagoga fateri</l>
               <l n="11.207">Perfidiam palmasque ipso cum Dite ferire.” </l>
               <l n="11.208">Hic siluit Virgo lacrymisque rigavit obortis</l>
               <l n="11.209">Ora et praesentem pia strinxit ad oscula natum. </l>
               <l n="11.210">His autem quae tunc genetrix praesaga ferebat</l>
               <l n="11.211">Attonitus, tacito versabat pectore Ioseph</l>
               <l n="11.212">Consilium sublime Patris, cui funere cari</l>
               <l n="11.213">Unigenae, stat fixa animi sententia, culpas</l>
               <l n="11.214">Tollere et aeternum ligno componere foedus. </l>
            </div>
            <div type="poesis-caput">
               <head>8.</head>
               <l n="11.215"> Iam duo lustra super bis annua presserat astra</l>
               <l n="11.216">Delius, humanos postquam immortale sub artus</l>
               <l n="11.217">Illapsum coepit per tempora crescere Numen,</l>
               <l n="11.218">Lux nova paschalis, teneris non utilis agnis</l>
               <l n="11.219">Ad solita oppressam cum festa vocaret Idumen. </l>
               <l n="11.220">Divinus<note place="foot" n="*">220 divinus : divinis</note> cum
            matre puer communia Iudae</l>
               <l n="11.221">Gaudia completurus adit socioque parentis</l>
               <l n="11.222">Nomen habente viro sacros consumat honores. </l>
               <l n="11.223">Ut tenor expletus legis, Galilaea reversi</l>
               <l n="11.224">Rura petunt, lux iamque prior confecta parabat</l>
               <l n="11.225">Colligere hospitio lassos; queis tecta subire</l>
               <l n="11.226">Caelestis soboles, longum expectata vetabat. </l>
               <l n="11.227">Haec etenim, postquam Solymis exire parenti</l>
               <l n="11.228">Mens fuerat, petiit sibi permittente licere</l>
               <l n="11.229">Matre profecturis actutum in propria iungi</l>
               <l n="11.230">Cognatis patrumque pio sermone teneri. </l>
               <l n="11.231">Hic animo suspensa parens, ignara quid altae</l>
               <l n="11.232">Vota velint sobolis; sed mox “I, nate” reponit. </l>
               <l n="11.233">Iosippus vero “Fili,” inquit, “colligat uno</l>
               <l n="11.234">Fac, rogo, venturus tecti nos limine vesper.” </l>
               <l n="11.235">Cui iuvenis contra: “Efficiam, Iosippe, paternum</l>
               <l n="11.236">Quod iubet imperium.” Ratus hoc se nomine dici</l>
               <l n="11.237">Iosippus securus abit sociaque iugali</l>
               <l n="11.238">Virgine progressus. Pelago cum coepit anhelos</l>
               <l n="11.239">Mergere Phoebus equos, ad diversoria notas</l>
               <l n="11.240">Nocte vocante tribus, demissae ad vota maritae, </l>
               <l n="11.241">Neglecto elegit somnum captare mapali. </l>
               <l n="11.242">Sed prius incultam quam commigraret in aedem</l>
               <l n="11.243">Coniuga virginitas, oculis lustraverat omnes, </l>
               <l n="11.244">Qua poterat spes esse vias, ut in urbe relictus, </l>
               <l n="11.245">Inter amica redux posset cerni agmina natus. </l>
               <l n="11.246">At frustra dimensa oculis omnis via: nullo</l>
               <l n="11.247">Explorata dabat Messiam semita signo. </l>
            </div>
            <div type="poesis-caput">
               <head>9.</head>
               <l n="11.248"> Iamque soporiferis faciem velaverat umbris</l>
               <l n="11.249">Vesper et ablato poterat iam lumine nemo</l>
               <l n="11.250">Eminus agnosci. Luctu turbata parentis</l>
               <l n="11.251">Viscera cognatos, variis quos copia fecit</l>
               <l n="11.252">Dispergi hospitiis, visa de prole requirunt. </l>
               <l n="11.253">Accepit quod patrum aliqui docuere: propinquis</l>
               <l n="11.254">Urbe migrare suis iunctum vidisse, parentum</l>
               <l n="11.255">Verba auscultantem iuvenem et pia multa ferentem;</l>
               <l n="11.256">Qui tamen ignaro comitatu avulsus et ultra</l>
               <l n="11.257">Non visus; quo versa solo vestigia pressit, </l>
               <l n="11.258">Nil erat, unde parens poterat turbata doceri.</l>
               <l n="11.259">Sic ignari omnes respondent omnia votis</l>
               <l n="11.260">Dissona maternis: quo se converteret illa</l>
               <l n="11.261">Non habuit, torquens animum sed saevus amaror</l>
               <l n="11.262">Obruit et quovis ferri crudelior ictu</l>
               <l n="11.263">Anxietas tristisque repertum ingressa mapale</l>
               <l n="11.264">Consedit depressa animo maestosque volutat</l>
               <l n="11.265">Pectore, divinus fatum quod pertulit infans. </l>
               <l n="11.266">Et prope par animi, casu conflatus acerbo</l>
               <l n="11.267">Iosippum tenuit dolor, importuna vocantem</l>
               <l n="11.268">Sidera, nocturnis solem remorantia flammis.</l>
               <l n="11.269">Quaerendi studio iuvenis, lentum ille putabat</l>
               <l n="11.270">Plus solito, Arctorum currus agitare Bootem.</l>
               <l n="11.271">“Exorere ô citius, nove sol” aiebat, “et ortu</l>
               <l n="11.272">Fac alium reperire tuo, materna secantem</l>
               <l n="11.273">Amissumque mihi lacerantem pectora solem.</l>
               <l n="11.274">Fortunati ignes, felicia lumina, stellae, </l>
               <l n="11.275">Quae numquam rutilum qui vestra est vita, doletis</l>
               <l n="11.276">Occubitu Titana premi. Sublime vagantes</l>
               <l n="11.277">Non maerent hac sorte faces; amissa reliquit</l>
               <l n="11.278">Nos tamen augusti facies clarissima Phoebi. </l>
               <l n="11.279">Ah tanti, vacuam stellae quae pingitis aethram, </l>
               <l n="11.280">Vos moveat iactura boni. Monstrate latentem</l>
               <l n="11.281">Insigni radio iuvenem, nova flamma coruscet</l>
               <l n="11.282">Maiores solito tectis felicibus ignes, </l>
               <l n="11.283">Degit ubi nostri lampas divina sereni. </l>
               <l n="11.284">Servo memor vestrum, quale exhibuistis Eois</l>
               <l n="11.285">Regibus obsequium; nec erat descendere caelo</l>
               <l n="11.286">Difficile aut durum terraeque propinqua secare</l>
               <l n="11.287">Climata, Memnonidas donec famulare sequentes</l>
               <l n="11.288">Lumen, Ephrataeum deduxissetis in antrum, </l>
               <l n="11.289">Natus ubi noster, qui nos modo separat, infans</l>
               <l n="11.290">Gentibus indulsit primos praesepis amores. </l>
               <l n="11.291">Sic nobis signate viam certoque docete</l>
               <l n="11.292">Lumine, queis habitat noster regionibus ardor.</l>
               <l n="11.293">Ibimus has omni posito terrore per umbras, </l>
               <l n="11.294">Vestra secuturi radiorum praevia, stellae.”</l>
            </div>
            <div type="poesis-caput">
               <head>10.</head>
               <l n="11.295"> At genetrix, cui maternus referebat amato</l>
               <l n="11.296">De puero peiora timor, vix voce dolorem</l>
               <l n="11.297">Prodiderat, sed multa gemens altumque Tonantis</l>
               <l n="11.298">Consilium, quo cuncta infans amissus agebat, </l>
               <l n="11.299">Contemplans: matrem quod vellet habere severis</l>
               <l n="11.300">Forsitan absentem fatis, quid triste pavebat. </l>
               <l n="11.301">Iam vel aberrantem per devia iamque volentem</l>
               <l n="11.302">Vivere matre procul, iam vel suscepta salutis</l>
               <l n="11.303">Humanae initia, aut caelum petiisse, paterna</l>
               <l n="11.304">Sede reversurum, postquam praescripta vocaret</l>
               <l n="11.305">Poenarum mortisque dies. Vel forsan iniquus </l>
               <l n="11.306">Inventum Solymae patriis si manibus heres, </l>
               <l n="11.307">Herodes soboles, caesum crudele litasset.</l>
               <l n="11.308">Sollicitum tali feriebat imagine pectus,</l>
               <l n="11.309">Hisque timor formis matrem torquebat amantem. </l>
               <l n="11.310">Certa tamen, quidcumque fuit, sublime fuisse</l>
               <l n="11.311">Consilii caelestis opus, divina valeret</l>
               <l n="11.312">Quod neque virginei falli sapientia nati.</l>
               <l n="11.313">Hoc luctus conata suos componere vero, </l>
               <l n="11.314">Non potuit quae mater erat, cui dulcia prolis</l>
               <l n="11.315">Lumina, totus amor: possetque ea perdita luctum</l>
               <l n="11.316">Tollere, maternum si tollere vellet amorem. </l>
               <l n="11.317">Excitat hunc absens soboles, magis unde gemebant</l>
               <l n="11.318">Viscera maternae pro mole paventia flammae. </l>
               <l n="11.319">Illa ut summus amor, vel prout miranda parentis</l>
               <l n="11.320">Urgebat pietas, vel ne materna vacaret</l>
               <l n="11.321">Cura minus, toto sibi dulce requirere pignus</l>
               <l n="11.322">Proposuit vitae spatio, non simplice donec</l>
               <l n="11.323">Victa dolore cadat; moriensque beatior isto</l>
               <l n="11.324">Funere, divinae sobolis consumet amorem. </l>
               <l n="11.325">Nec iam vana suis Aegyptia sacra triumphent</l>
               <l n="11.326">Commentis, ubi quaesitum non cessat Osirim</l>
               <l n="11.327">Flere Isis; veram siquidem Iudaea dedisset</l>
               <l n="11.328">Historiam amissum Mariae quaerentis Iesum;</l>
               <l n="11.329">Inquiri tanto si suave fuisset eidem</l>
               <l n="11.330">Virgineae matris nutritorisque labore. </l>
               <l n="11.331">O excelsa parens, materni imitabile numquam</l>
               <l n="11.332">Prodigium affectus, cui non imitabile puri</l>
               <l n="11.333">Ventris erat germen! Si tantum absentia nati</l>
               <l n="11.334">Lumina deploras, quid erit cum funeris author</l>
               <l n="11.335">Iuda sui saxo te non absente ligatum,</l>
               <l n="11.336">Innocuum caedet flagris crudelibus Agnum?</l>
               <l n="11.337">Quid cum divinum plusquam centena cruorem</l>
               <l n="11.338">Plaga vomet totidemque videbis hiantia praesens</l>
               <l n="11.339">Vulnera, lassatis rabies cum caeca lacertis, </l>
               <l n="11.340">Ipsa etiam saevis penetrabit ad ossa flagellis?</l>
               <l n="11.341">Quid, sua Romanus scribet cum funera praeses</l>
               <l n="11.342">Iudaeo clamante crucem? Quid stipite pressum</l>
               <l n="11.343">Cum maesta aspicies? Quid ubi nudata cruento,</l>
               <l n="11.344">Te coram, ô genetrix, pendebit victima ligno?</l>
               <l n="11.345">Disce minora pati, te, dum graviora videbis, </l>
               <l n="11.346">Extinguat ne tortor amor! Sed flectere matris</l>
               <l n="11.347">Quis potis est, qualem nec mors avellet amorem?</l>
            </div>
            <div type="poesis-caput">
               <head>11.</head>
               <l n="11.348"> Nox erat et verno ridebant astra sereno;</l>
               <l n="11.349">Intuita haec genetrix “Heu, quam fulgentius astrum</l>
               <l n="11.350">Orba gemo!” dixit. Mox caeco inclusa mapali,</l>
               <l n="11.351">Cum bona pars noctis caeli convexa rotasset, </l>
               <l n="11.352">Suppositâ ad somnum sustentat lumina dextrâ.</l>
               <l n="11.353">Tunc etiam tristis nimium languentia fabri</l>
               <l n="11.354">Membra sopor tenuit; medio quem corpore nixum</l>
               <l n="11.355">Ligneus excepit paries lectumque profusis</l>
               <l n="11.356">Terra dabat pedibus iunctis qui pectore palmis</l>
               <l n="11.357">Compositus tristem perflabat corpore somnum. </l>
               <l n="11.358">Hos demum absentis sobolis maerore levari</l>
               <l n="11.359">Omnipotens voluit, terras invisere misso</l>
               <l n="11.360">Aligero. Qui iussa sequens, neglecta mapalis</l>
               <l n="11.361">Tigna subit, sopito adhibens haec verba marito:</l>
               <l n="11.362">“Mane redi Solymam, faciet quaesitus ibidem</l>
               <l n="11.363">Se reperire puer, vestrum cui limen adepto</l>
               <l n="11.364">Semper erit constans sponsis parere voluntas.”</l>
            </div>
            <div type="poesis-caput">
               <head>12.</head>
               <l n="11.365"> Iam leve sopitam, rostrati cantibus oris</l>
               <l n="11.366">Pervigil Auroram terris instare monebat</l>
               <l n="11.367">Cum strepitu motis volucer Phoebeius alis,</l>
               <l n="11.368">Cum sopor oppressus noctis concepta marito</l>
               <l n="11.369">Somnia narrabat subitoque adversa referre</l>
               <l n="11.370">Prolis habendae ergo Solymam vestigia dictat.</l>
               <l n="11.371">Nec mora, nocturnus qua visus imagine Morpheus, </l>
               <l n="11.372">Admonita est uxor, cui iam Solymaea propinquo</l>
               <l n="11.373">Sole remetiri<note place="foot" n="*">373 remetiri :
              remitiri</note> quaerendae compita proli </l>
               <l n="11.374">Mens immota dabat; nocturna sed ista valebant</l>
               <l n="11.375">Somnia suscepto fructum spondere labori,</l>
               <l n="11.376">Certior inventi fieret quod copia nati.</l>
               <l n="11.377">Nocturnas necdum lux plena removerat umbras, </l>
               <l n="11.378">Summa nec adverso feriebat culmina Titan</l>
               <l n="11.379">Lumine, sed circum montana cacumina quidam</l>
               <l n="11.380">Luteus aequabat rorata crepuscula fulgor,</l>
               <l n="11.381">Cum Solymaea rudi relegat quo compita coniux</l>
               <l n="11.382">Prodit uterque casa: paribus vestigia curis</l>
               <l n="11.383">Cunctabunda premunt; quos occurrente diei</l>
               <l n="11.384">Simplicis occasu, Solymae domus hospita texit. </l>
               <l n="11.385">Tertia surgentis numerabat lumina Phoebi</l>
               <l n="11.386">Matre procul soboles, cum vota calentia Virgo</l>
               <l n="11.387">Depositura petit Solymi sacraria templi, </l>
               <l n="11.388">Ora vel amissus si fors daret obvia natus.</l>
               <l n="11.389">Viderat hic illam, commune prophetidis Annae</l>
               <l n="11.390">Sortitae fatum neptis Debbora, virili</l>
               <l n="11.391">Prole Phanuelis veniens, amitae secuta</l>
               <l n="11.392">Exemplum, dum cruda viri post funera, spreto</l>
               <l n="11.393">Connubio bigamos templo sacrarat amores.</l>
               <l n="11.394">Illa, ut erat purae pridem devincta parenti</l>
               <l n="11.395">Religiosa nurus, Mariam sermone salutat.</l>
               <l n="11.396">Virgo sui referens amissi impervia gnati</l>
               <l n="11.397">Lumina, Debboram visa de prole docentem</l>
               <l n="11.398">Audit et augusti pressisse patentia templi</l>
               <l n="11.399">Atria cognoscit: genetrix afflicta resumptâ</l>
               <l n="11.400">In pectus maiore anima, domicilia fani</l>
               <l n="11.401">Singula vestigat: socio est par cura marito.</l>
            </div>
            <div type="poesis-caput">
               <head>13.</head>
               <l n="11.402"> Est locus a dextra templi regione, virorum</l>
               <l n="11.403">Exedra, grandaevi quam post paschalia mystae</l>
               <l n="11.404">Orgia, fatidicos soliti explanare prophetas, </l>
               <l n="11.405">Et legum clarare umbras tempusque volentes</l>
               <l n="11.406">Scire beaturi Iudaeam Herois, adibant. </l>
               <l n="11.407">Dispositis vatum tabulas versare periti</l>
               <l n="11.408">Accubuere locis: sedes data prima magistris,</l>
               <l n="11.409">Perfectae necdum subiecta sedilia pubi,</l>
               <l n="11.410">Ima dein studii cupidae subsellia turbae. </l>
               <l n="11.411">Occupat hic aptum supra duo lustra biennis</l>
               <l n="11.412">Progenies divina locum et data tempora fandi</l>
               <l n="11.413">Nactus, inops veluti studii petit ante doceri</l>
               <l n="11.414">Doctrinae totius apex legemque reposcit</l>
               <l n="11.415">Scire dator legis. Qui seu responsa rogaret,</l>
               <l n="11.416">Sive daret, puero attonitos dicente disertos</l>
               <l n="11.417">Verba stupere dabant plusquam terrena magistros. </l>
               <l n="11.418">Materies sermonis erat promissus Apellis </l>
               <l n="11.419">Messias; tempusque illius adesse relatis </l>
               <l n="11.420">E patrum tabulis Iudae lux missa docebat. </l>
               <l n="11.421">Ut postes tetigit genetrix, ubi caelica proles</l>
               <l n="11.422">Quaesitorum acie responsorumque fatigans</l>
               <l n="11.423">Legales cathedras mentis iuvenile beatae</l>
               <l n="11.424">Edebat specimen subsistere censuit illo</l>
               <l n="11.425">Limine, dictorum librato pondere donec</l>
               <l n="11.426">Prodiret natus. Quam talem irrumpere coetum</l>
               <l n="11.427">Quantumvis ardor prolis suaderet amatae,</l>
               <l n="11.428">Virgineus pudor et morum censura vetabat.</l>
            </div>
            <div type="poesis-caput">
               <head>14.</head>
               <l n="11.429"> Ut sua defluxit doctis congressibus hora, </l>
               <l n="11.430">Excessu legis procerum, promiscua plebis</l>
               <l n="11.431">Inter, adest Mariae natus; cui obvia mater,</l>
               <l n="11.432">Sed procul a turba, maesta sic voce profatur:</l>
               <l n="11.433">“Quale opus est hoc, nate, tuum non suave parenti?</l>
               <l n="11.434">Nate, meo et patris tanto quaesite dolori!”</l>
               <l n="11.435">Cui soboles divina infit: “Quae causa laboris</l>
               <l n="11.436">Est vestri? Quis quaerendi vos possidet ardor?</l>
               <l n="11.437">Forsitan ignaros pietas vos esse volebat</l>
               <l n="11.438">Me placito numquam obniti, nec deesse paterno?”</l>
               <l n="11.439">Tunc faber agnovit, vere ac sublime locutum</l>
               <l n="11.440">Cum Solymae haesisset, iuvenem, dum “Colligat unum</l>
               <l n="11.441">Vespere nos tectum” admonuit; se patria dixit</l>
               <l n="11.442">Iussa secuturum semper: divina parentis,</l>
               <l n="11.443">Non sua, tunc fuerat quod vota implere voluntas.</l>
               <l n="11.444">Paruit is Iosippo etiam maestaeque parenti,</l>
               <l n="11.445">Aetherei dum iussa puer genitoris obivit,</l>
               <l n="11.446">Conscius his semper placitum caeleste probari. </l>
               <l n="11.447">O divine puer, cuius cum patre voluntas</l>
               <l n="11.448">Est eadem, nostra hoc animi nutantia facto</l>
               <l n="11.449">Arbitria informas, dum sic contraria matrum</l>
               <l n="11.450">Lamenta aethereis monstras postponere iussis! </l>
               <l n="11.451">Hic tamen alta patris postquam mandata secutus,</l>
               <l n="11.452">Terreni dictata uteri non degener audit </l>
               <l n="11.453">Imperia et iussos aequa capit ore labores. </l>
               <l n="11.454">Ille etenim donec spargendis apta veniret</l>
               <l n="11.455">Seminibus veri et monitis caelestibus aetas, </l>
               <l n="11.456">Virgineae constans humilisque haerere parentis</l>
               <l n="11.457">Vocibus et iuncti materno foedere fabri, </l>
               <l n="11.458">Non fuit istorum – mirum! – tam vile iubentum </l>
               <l n="11.459">Obsequium, cui non subito se tanta pararet</l>
               <l n="11.460">Maiestas nutusque velut sequeretur heriles</l>
               <l n="11.461">Astrorum princeps hominumque aeterna potestas</l>
               <l n="11.462">Serviles curas praecepta iubentia servat.</l>
               <l n="11.463">Ille leves patris, lignis fabrile dolatis</l>
               <l n="11.464">Augebat census: duram tractare securim</l>
               <l n="11.465">Et terram versare potens mercede refusa, </l>
               <l n="11.466">Aut iuga simplicibus terrae opportuna colonis, </l>
               <l n="11.467">Aut sola scissuris aptabat aratra iuvencis.</l>
               <l n="11.468">Quodque crucem referebat opus, iucundus agebat,</l>
               <l n="11.469">Unde trabes tectis et postibus altaque botris</l>
               <l n="11.470">Fulcra, suae mortis iam laetus imagine panxit.</l>
               <l n="11.471">At reliquum cunctis ignavus et omnibus optans</l>
               <l n="11.472">Apparere rudis, decor et sapientia mentis</l>
               <l n="11.473">Aeternae, sexti complevit tempora lustri. </l>
            </div>
            <div type="poesis-caput">
               <head>15.</head>
               <l n="11.474"> O, quanta his visis materni causa stuporis</l>
               <l n="11.475">Ista fuit soboles, sua qualis origo fuisset</l>
               <l n="11.476">Prima, satis gnarae! Quae se de matre priusquam</l>
               <l n="11.477">Egressa est, patri nata est sine tempore proles. </l>
               <l n="11.478">Et tamen insanos hominum calcare tumores</l>
               <l n="11.479">Erudiens exemplo humilis, non cognita mundo</l>
               <l n="11.480">Arcana evolvit; veram mortalibus esse</l>
               <l n="11.481">Extolli cupidis, orbi vilescere laudem.</l>
               <l n="11.482">His facibus, divini operis felicibus orsis</l>
               <l n="11.483">Praeluxit iuvenis, donec perflantibus auris</l>
               <l n="11.484">Doctrinae et signorum, avidum immortalè beari</l>
               <l n="11.485">His ipsis totum flammis succenderet orbem.</l>
            </div>
            <div type="poesis-caput">
               <head>16.</head>
               <l n="11.486"> At prius extinctus custos matrisque iugalis</l>
               <l n="11.487">Virgineus, virtutum ingens fato additus heros</l>
               <l n="11.488">Iosippus, quem post seri fastidia morbi</l>
               <l n="11.489">Sic postrema animi cum corpore lucta resolvit.</l>
               <l n="11.490">Iam senii ter quina gravis Iosippus agebat</l>
               <l n="11.491">Lustra pater, prope tricenis in foedere lapsis</l>
               <l n="11.492">Et sponsae et sobolis curam sortitus ab annis:</l>
               <l n="11.493">Pervigil, obsequii largus patiensque laboris, </l>
               <l n="11.494">Fidus ubique comes, custos, nutritor et actor, </l>
               <l n="11.495">Cui Mariae et prolis caluit castissimus ardor. </l>
               <l n="11.496">Immortalis amor certae tulit omina mortis</l>
               <l n="11.497">Deliquium lethale minans, succumbere iussâ</l>
               <l n="11.498">Naturâ nimio quem non dabat ipsa, calori. </l>
               <l n="11.499">Qui fieri potuit, summos Iosippus ut inter</l>
               <l n="11.500">Divinorum aestus animorum algente moratus</l>
               <l n="11.501">Connubio, tantos non exarsisset in ignes?</l>
               <l n="11.502">Virginei pudor et virtus excelsa mariti, </l>
               <l n="11.503">Assiduos inter Mariae sobolique serenos</l>
               <l n="11.504">Intuitus – mirum! – radiis utriusque calescens, </l>
               <l n="11.505">Aligerûm primis si non certasset ephebis. </l>
               <l n="11.506">Flamma animi iam tanta fuit, transiret in artus</l>
               <l n="11.507">Ut calor immodicus cordis; sed terrea deses</l>
               <l n="11.508">Ferre caro peregrina cavis incendia venis, </l>
               <l n="11.509">Languebat manifesta mori stratoque iuvari</l>
               <l n="11.510">Debuit excessus membris mortalibus impar. </l>
               <l n="11.511">Compositum strato corpus vehementior istâ</l>
               <l n="11.512">Presserat extrema cordis luctator arenâ</l>
               <l n="11.513">Eripuitque animum placidus, sed lethifer ignis.</l>
               <l n="11.514">Tunc generosorum pugilum spectare supremos</l>
               <l n="11.515">Incepit primum soboles divina labores, </l>
               <l n="11.516">Tunc et Virgo parens, quorum iucunda beatae</l>
               <l n="11.517">Praeludit, dum fata instant, praesentia palmae. </l>
               <l n="11.518">Iosippusque suum prior his absolvit agonem</l>
               <l n="11.519">Auspiciis; sponsae siquidem sub Virginis umbra, </l>
               <l n="11.520">In Iesu amplexu feliciter expiravit.</l>
            </div>
            <div type="poesis-caput">
               <head>17.</head>
               <l n="11.521"> Quo tendis, Iosippe, abiens? Ad sidera dignus</l>
               <l n="11.522">Forte volas heros et scandis in astra, paternas,</l>
               <l n="11.523">Cuius eras Nestor, opes habiturus alumni?</l>
               <l n="11.524">Tutorisne pii merito te suscipit aequus</l>
               <l n="11.525">In sua regna Pater, servo devincta fideli?</l>
               <l n="11.526">Hoc poterat decuisse quidem rectumque putari,</l>
               <l n="11.527">Sed tamen aeterni certus fati obstitit ordo,</l>
               <l n="11.528">Qui caeli clausos immoto cardine postes </l>
               <l n="11.529">Vectibus et centum aeratis connexa tenebat</l>
               <l n="11.530">Ostia, nullo hominum merito superanda, priusquam</l>
               <l n="11.531">Clausa triumphanti prostrato Dite pateret</l>
               <l n="11.532">Ianua Victori, annorum per milia quatuor</l>
               <l n="11.533">Intentata, suis demum reseranda triumphis. </l>
               <l n="11.534">Quo tendes igitur Iosippe? Parentis Abrami</l>
               <l n="11.535">Excipiet te forte sinus vicinaque Diti</l>
               <l n="11.536">Umbrarum spatia, ingratas sine lumine sedes</l>
               <l n="11.537">Accipies? Quamvis fortassis Olympias una</l>
               <l n="11.538">Sit super, humanae scandant dum sidera mentes </l>
               <l n="11.539">Et laeto Messiae, illis revocere triumpho</l>
               <l n="11.540">E tenebris, iunctum inficias te his patribus ibo. </l>
               <l n="11.541">Plura patris nomen, quo te divina colebat</l>
               <l n="11.542">Proles, plus etiam iunctae tibi gratia sponsae</l>
               <l n="11.543">Plusque sui tutoris honor virtusque meretur, </l>
               <l n="11.544">Quam loca te caeci caperent ut tristia limbi. </l>
               <l n="11.545">Sed potius quaedam ignotae regionis amoena</l>
               <l n="11.546">Temperie Charitumque domo, sociatus Enocho</l>
               <l n="11.547">Thesbitaeque comes vati, expectare decebat</l>
               <l n="11.548">Messiae victricem animam, dum rupe sepulta</l>
               <l n="11.549">Membra resumpturi palmas sequereris Alumni. </l>
               <l n="11.550">Conveniens fuit ista tuae data praevia menti</l>
               <l n="11.551">Laurea, sidereo donec sublimis honore</l>
               <l n="11.552">Divina solem luce accedente praeires. </l>
            </div>
            <div type="poesis-caput">
               <head>18.</head>
               <l n="11.553"> Interea genetrix Virgo, mortale mariti</l>
               <l n="11.554">Quod fuerat, tumulo claudit signisque pudoris</l>
               <l n="11.555">Virginei, lauri foliis et floribus ornat.</l>
               <l n="11.556">Huic ego tale suo scripsissem in marmore carmen:</l>
               <l n="11.557">“Ne sacros turbes cineres, adverte viator!</l>
               <l n="11.558">Virginis hic matris sponsus iacet. Omnia dixi.” </l>
            </div>
            <div type="poesis-caput">
               <head>19.</head>
               <l n="11.559"> Sublato fatis purae consorte maritae</l>
               <l n="11.560">Et tria caelesti complente decennia prole,</l>
               <l n="11.561">Libera coniugii Virgo, patriaeque solutus</l>
               <l n="11.562">Iure potestatis natus (spontanea quamvis, </l>
               <l n="11.563">Iosippo veluti patri parere voluntas,</l>
               <l n="11.564">Virtutis non legis erat) maerore paterni</l>
               <l n="11.565">Funeris humano laxabat viscera<note place="foot" n="*">565 viscera :
                viscere</note> luctu. </l>
               <l n="11.566">Tristitiam cumulabat amor, quem providus omni</l>
               <l n="11.567">Fatorum eventu pro matre et pignore castus</l>
               <l n="11.568">Promeruit, vigilans, utriusque ad commoda sponsus. </l>
            </div>
            <div type="poesis-caput">
               <head>20.</head>
               <l n="11.569"> Post fata haec heres Cleophae, cognata parenti</l>
               <l n="11.570">Virgineae soboles, Simon Cananea propago, </l>
               <l n="11.571">Posteritas Iudae, propria de stirpe Salomen</l>
               <l n="11.572">Florentem nympham, statuit sollemne iugali</l>
               <l n="11.573">Consociare thoro, accitis ad pacta propinquis</l>
               <l n="11.574">Connubia, utroque ex sexu. Quos adfuit inter</l>
               <l n="11.575">Et Maria et proles, quam tunc trigesima solis</l>
               <l n="11.576">Viderat, annorum percurrens sidera lampas. </l>
               <l n="11.577">Iamque illum divina fides sortita satorem</l>
               <l n="11.578">Incepisse datum Galilaea per oppida semen</l>
               <l n="11.579">Surgere et optatis fructum promittere sulcis,</l>
               <l n="11.580">Laeta oculis vidit; iam legerat ipse laboris</l>
               <l n="11.581">Ad partem socios, doctos quos ante, paratam</l>
               <l n="11.582">Mitteret in messem. Sed quod constantior esset</l>
               <l n="11.583">Hausta fides, certum, propriae quo effata probaret</l>
               <l n="11.584">Vocis, adhuc deerat robur; quod tempore taedae</l>
               <l n="11.585">Cognatae accessit; primum sua verba secutis</l>
               <l n="11.586">Servatorem orbis sese referentia signum. </l>
            </div>
            <div type="poesis-caput">
               <head>21.</head>
               <l n="11.587"> Iste datum postquam magnus conviva premebat</l>
               <l n="11.588">Non procul a genetrice locum, quod pauperis esset </l>
               <l n="11.589">Connubium sponsi, plus non spumante daturo</l>
               <l n="11.590">Laetitiam Baccho, materna voce rogatus</l>
               <l n="11.591">Iussit, ut optatum laticis daret urna Lyaeum.</l>
               <l n="11.592">Mater enim (cui in miseros data viscera matris,</l>
               <l n="11.593">Tunc confessa palam) sensit quae prima pudorem </l>
               <l n="11.594">Pauperiemque domus convivarumque cavere</l>
               <l n="11.595">Murmur et opprobrium sponsi studiosa, potentem</l>
               <l n="11.596">Prodigii affatur sobolem, sic voce locuta:</l>
               <l n="11.597">“Nate, deest vinum!” Post haec audita ministris, </l>
               <l n="11.598">Certa velut voti, “Vobis quae filius,” inquit, </l>
               <l n="11.599">“Dixerit iste meus, faciles parete iubenti!” </l>
               <l n="11.600">More autem gentis positae sex ordine stabant,</l>
               <l n="11.601">Fonte piaturae, si quid vitabile forsan</l>
               <l n="11.602">Progenies recutita manu contingeret, urnae:</l>
               <l n="11.603">Has latice impleri vivo divinus Apella</l>
               <l n="11.604">Iusserat; unde haustum senior conviva liquorem</l>
               <l n="11.605">Laudat et eximia natum de vite Falernum</l>
               <l n="11.606">Sero venire stupet. Dein venerit unde, requirit.</l>
               <l n="11.607">At famuli, quibus ad fontem sexta hauserat undam</l>
               <l n="11.608">Hydria, se puri laticis libata tulisse</l>
               <l n="11.609">Pocula contendunt. Iterumque petitus eodem</l>
               <l n="11.610">Vase, merum fuit, hospitibus mirantibus humor. </l>
               <l n="11.611">Altera tentatur, dein tertia, quarta deinde, </l>
               <l n="11.612">Quinta etiam, demum rigidum quoque sexta vocatur</l>
               <l n="11.613">Amphora ad examen: tenues vibrantia guttas</l>
               <l n="11.614">Vina dabant cunctae, lympham subigente Lyaeo. </l>
               <l n="11.615">Hoc matris fecit pietas impensaque primo</l>
               <l n="11.616">Exhibuit matri sobolis reverentia signo. </l>
               <l n="11.617">O mater! Tua si necdum opportuna roganti</l>
               <l n="11.618">Auxilia, occurrit pietas matrisque benigno</l>
               <l n="11.619">Prospicit affectu, quid erit cum vota ferentes</l>
               <l n="11.620">Aspicies populos, aut quid, cum thure calebunt </l>
               <l n="11.621">Lucebuntque tuae votivis ignibus arae?</l>
               <l n="11.622">Qualia, proh, cognata orbi dat taeda futurae</l>
               <l n="11.623">Argumenta spei! Felix te matre nocentis</l>
               <l n="11.624">Posteritas Evae, felix cui tanta potestas, </l>
               <l n="11.625">Tanto hominum, quibus aequa faves, accessit amori. </l>
            </div>
            <div type="poesis-caput">
               <head>22.</head>
               <l n="11.626"> Hoc taedae auspicio domituro Tartara iacta est</l>
               <l n="11.627">Alea Messiae. Sed non Rubiconis ab undis</l>
               <l n="11.628">Victor agit celeres ad proxima proelia currus;</l>
               <l n="11.629">Prima Galilaeis commutans Massica lymphis,</l>
               <l n="11.630">(Hic suus est Rubicon, rubeos ubi iussa liquores</l>
               <l n="11.631">Unda dedit) Stygio movit nova bella tyranno, </l>
               <l n="11.632">Fortior Aeneadae, postquam Iordane recedens</l>
               <l n="11.633">Hoc mergenda prius signasset crimina rivo. </l>
               <l n="11.634">Mater ubique comes: nihil hanc avellere dulci</l>
               <l n="11.635">Evaluit nato, nisi cum sapienter abesse</l>
               <l n="11.636">Suadebat ratio, aut virtus natique voluntas.</l>
               <l n="11.637">Praesentem hunc epulo taedae lustralibus illum</l>
               <l n="11.638">Inspersum conspexit aquis caeloque profectas</l>
               <l n="11.639">Accepit patris voces, cum talia dixit:</l>
               <l n="11.640">“Haec mea progenies, placidis accedere constans</l>
               <l n="11.641">Cara<note place="foot" n="*">641 cara : charo</note> propago meis!”
            Caeloque locutus aperto</l>
               <l n="11.642">Intonuit, manifesta suae dans signa loquelae. </l>
               <l n="11.643">Hic etiam niveâ sua colla premente columbâ</l>
               <l n="11.644">Augurium caeleste capit; nova candidus ales</l>
               <l n="11.645">Formaturus erat quod saecula, dictus in orbis </l>
               <l n="11.646">Principio liquidum pennis umbrasse profundum. </l>
               <l n="11.647">Tunc etiam eiusdem genetrix praesaga notavit</l>
               <l n="11.648">Flaminis officium, propria virtute parantis</l>
               <l n="11.649">Ad nova fecundas vitae primordia lymphas. </l>
               <l n="11.650">Illa docente suo longinqua sonantia nato</l>
               <l n="11.651">Cum turbis deserta petit; non segnis eidem</l>
               <l n="11.652">Cunctorum commune famis longumque referre</l>
               <l n="11.653">Luctamen. Veluti nuper Galilaea Falernum</l>
               <l n="11.654">Hac orante bibit, desertum hac supplice panes</l>
               <l n="11.655">Vidit et illius maternis viscera curis</l>
               <l n="11.656">Composuit, larga Cereris sine semine fruge. </l>
               <l n="11.657">Haec eadem Solymis natum sua fata sequentem,</l>
               <l n="11.658">Credere nolentis populi vulgique ferocis</l>
               <l n="11.659">Aspexit livore premi. Et clamantia laetum</l>
               <l n="11.660">Agmina, ubi stratas vector calcabat asellus, </l>
               <l n="11.661">Regia dum subiit Iudaeae moenia, palmas, </l>
               <l n="11.662">“Hosanna” audivit. Demum tristissima fati</l>
               <l n="11.663">Maternum sine more dolens ludibria vidit. </l>
            </div>
            <div type="poesis-caput">
               <head>23.</head>
               <l n="11.664"> Illa Sioneae forsan quoque praescia caenae, </l>
               <l n="11.665">Divini praesens epuli spectavit inane</l>
               <l n="11.666">Panis prodigium repletaque pectoris illo</l>
               <l n="11.667">Igne, alium sensit Cereris, pro fruge saporem.</l>
               <l n="11.668">Utque fuit supremi epuli graviore sedere</l>
               <l n="11.669">Digna loco natique latus stipare, vel ipsis</l>
               <l n="11.670">Discipulis mensae accubitum sortita priorem,</l>
               <l n="11.671">Prima fuit, sacra pavit quam filius esca. </l>
               <l n="11.672">“Accipe, mater, idem”, inquit natus, “quale dedisti</l>
               <l n="11.673">Tu prius assumpsique tuo de sanguine corpus.</l>
               <l n="11.674">Quique tui fueram ventris, modo pectoris hospes</l>
               <l n="11.675">Esse peto aeternique novum do pignus amoris.”</l>
               <l n="11.676">Tunc ea, luminibus tacitos referentibus ignes,</l>
               <l n="11.677">Ad natum conversa oculos manibusque modesta</l>
               <l n="11.678">Supplicibus, divina suae quam dextera prolis</l>
               <l n="11.679">Frangebat, gratam est avidis affectibus escam. </l>
               <l n="11.680">Panis ubi sumpta effigies, mirabile nati</l>
               <l n="11.681">Inventum, quo se cordi commiscet amanti, </l>
               <l n="11.682">Sola videt penetratque animo; decuitque videre</l>
               <l n="11.683">Haec primam quae ventre tulit miracula. Vidit</l>
               <l n="11.684">Plura tamen, quem ventre tulit: spectavit ibidem</l>
               <l n="11.685">Triticeae siquidem totam sub imagine frugis</l>
               <l n="11.686">Progeniem susceptam utero totamque videbat</l>
               <l n="11.687">Sub tota Cereris forma, sed qualibet aequè</l>
               <l n="11.688">Parte tenebatur totus – mirabile! – natus.</l>
               <l n="11.689">Attonitae similis tacito sic pectore fatur:</l>
               <l n="11.690">“Hactenus intacti, qualis mihi contigit uni</l>
               <l n="11.691">Mirabar fortunam uteri, nec hypostasin ultra</l>
               <l n="11.692">Plus posse aeternam iuncta sibi carne, putabam.</l>
               <l n="11.693">Nunc ultra processit amor, mortalibus unus</l>
               <l n="11.694">Qui datus est cunctis natusque est omnibus, idem</l>
               <l n="11.695">Servator voluit cunctis quoque pectore nasci,</l>
               <l n="11.696">Arida terrigenûm replens praecordia IEsus.</l>
               <l n="11.697">Utque magis pateat donum, pars singula totum</l>
               <l n="11.698">Possidet authorem doni, nulloque figurae</l>
               <l n="11.699">Dissidio, panis successor dissidet Agnus. </l>
               <l n="11.700">Mira situs ratio et panis sine pane figura</l>
               <l n="11.701">Ingenium Sophiamque premet mentisque valebit</l>
               <l n="11.702">Nulla, sui vacuum virtus comprendere panem. </l>
               <l n="11.703">Sola fides istam continget amoris abyssum. </l>
               <l n="11.704">Te vero quod, nate, tuae das cernere matri, </l>
               <l n="11.705">Ingentique, isto mea tenvia munere pensas</l>
               <l n="11.706">Obsequia, hoc matri tribuis, sed caetera segni</l>
               <l n="11.707">Ancillae. Si materno te lacte rigavi, </l>
               <l n="11.708">Tu meus es iam, nate, cibus; si corporis auram</l>
               <l n="11.709">Vitalem, divinus homo me matre tulisti, </l>
               <l n="11.710">Tu mea nunc vita es, tu pectoris intimus ardor, </l>
               <l n="11.711">Tu cordis qua spiro aura es: qua vivo. Parentis</l>
               <l n="11.712">Esca tuae meliorque tuae tu matris origo, </l>
               <l n="11.713">Divina incipiam de te quod vivere vita, </l>
               <l n="11.714">Cui mea, mortalis quod sis, adiecit egestas<note place="foot" n="8">714
                egestas : agestas </note>.”</l>
               <l n="11.715">Haec animo genetrix versabat, et omnia miris</l>
               <l n="11.716">Impleri sensit cordis penetralia flammis. </l>
            </div>
            <div type="poesis-caput">
               <head>24.</head>
               <l n="11.717"> Factus ut est epulo finis traherentque sequentem</l>
               <l n="11.718">Astra diem, fieret summus quo victima mystes</l>
               <l n="11.719">Sanguineumque sacer pugil expleturus agonem, </l>
               <l n="11.720">Figeret aeternum mortis pro laude trophaeum,</l>
               <l n="11.721">Surgit et accubitum cenae modulatior oris</l>
               <l n="11.722">Cantus et aethereae gratus dapis excipit hymnus. </l>
               <l n="11.723">Ante tamen quam multa patrem oraturus in hortum</l>
               <l n="11.724">Prodiret, Mariae hoc fertur sermone locutus</l>
               <l n="11.725">Filius et maestam sic fato aptasse parentem. </l>
               <l n="11.726">“Mater amata, vale, divini postulat ordo</l>
               <l n="11.727">Decreti iam carne mori lethumque subire.</l>
               <l n="11.728">Macte animi generosa parens, nunc robore mentis,</l>
               <l n="11.729">Nunc opus est virtute regi: mors, flagra, dolores</l>
               <l n="11.730">Illotae tribuum voces, convicia, funes, </l>
               <l n="11.731">Sentibus implexum duris diadema, cruoris</l>
               <l n="11.732">Eluvium, dein poenalis nato imminet arbor.</l>
               <l n="11.733">Haec mihi, cui morior, dabit Israëlis amati</l>
               <l n="11.734">Saevities parietque suo livore salutem</l>
               <l n="11.735">Quam refugit, pressura suas hoc funere noxas. </l>
               <l n="11.736">Hoc totum lux prima dabit, sed tertia vivum</l>
               <l n="11.737">Proferet et reducem tumulo tua, mater, habebunt</l>
               <l n="11.738">Lumina mortalem non plus lacrymantia natum.”</l>
            </div>
            <div type="poesis-caput">
               <head>25.</head>
               <l n="11.739"> Huic genetrix maesto nimium sic ore reponit:</l>
               <l n="11.740">“Nate, mihi supremus amor, suprema voluptas</l>
               <l n="11.741">Supremusque dolor! Quis matrem occumbere ferro,</l>
               <l n="11.742">Atque odium populi pro te sufferre rogantem</l>
               <l n="11.743">Nate dabit? Levior proprii mihi funeris esset</l>
               <l n="11.744">Impietas, quam, nate, tuae tristissima mortis</l>
               <l n="11.745">Cernere maternis discrimina praevia fatis.</l>
               <l n="11.746">At quia vile mei pretium, neque iusta piandis</l>
               <l n="11.747">Poena foret noxis maternus sanguis, amori</l>
               <l n="11.748">Cedo lubens horae, quae te moriente salutis</l>
               <l n="11.749">Adveniet, cuius nocuum spes torquet Adamum. </l>
               <l n="11.750">Si ventura movet generis te gloria nostri, </l>
               <l n="11.751">Ah nate, ah, pretium sceleris depone tuosque</l>
               <l n="11.752">Sanguinis immenso numera pro foenore rivos.</l>
               <l n="11.753">Laeta tuae mortis fructum, sed maesta dolensque</l>
               <l n="11.754">Triste feram pretium: patiar crudele meisque</l>
               <l n="11.755">Luctibus immoriar, quorum praesaga laborant</l>
               <l n="11.756">Viscera, quae saevus fati iam concutit horror.</l>
               <l n="11.757">Quo tuus impellit patrisque aeternus amoris</l>
               <l n="11.758">Imperat excessus, soboles mea, vade, tuoque</l>
               <l n="11.759">Sanguine formosus maculam lavet oris Adamus. </l>
               <l n="11.760">At veluti natum genetrix tam dira ferentem</l>
               <l n="11.761">Nulla umquam aspexit, talem te prima videbo;</l>
               <l n="11.762">Sic veluti matrem nullus tam triste dolentem</l>
               <l n="11.763">Filius aspexit, talem me primus habebis. </l>
               <l n="11.764">Barbara si patulum feriet tibi lancea pectus, </l>
               <l n="11.765">Me gladius caedet. Cuspis tamen illa futura </l>
               <l n="11.766">Qualis, adhuc dubito. Fuerit quaecumque, sed illa</l>
               <l n="11.767">Et dolor et vulnus fiet crudele sub illa.” </l>
               <l n="11.768">Haec memorans largo fletu simul ora rigabat</l>
               <l n="11.769">Inque recedentem ad suprema pericula natum,</l>
               <l n="11.770">Dum licuit, vultus oculosque immota ferebat.</l>
            </div>
            <div type="poesis-caput">
               <head>26.</head>
               <l n="11.771"> Tempus erat, tacitum caeli cum lumine plena</l>
               <l n="11.772">Egit iter, gemina frontis sine cuspide luna,</l>
               <l n="11.773">Cum prodire domo matrem nox ipsa vetabat. </l>
               <l n="11.774">At noctem superasset amor, nisi filius ipse, </l>
               <l n="11.775">Iam sua fata sequi tectoque exire paranti</l>
               <l n="11.776">Dixisset: “Cras me, genetrix dilecta, videbis.</l>
               <l n="11.777">Nunc sine te mediis patris iussa ordiar umbris.” </l>
               <l n="11.778">Ingemuit duxitque imo suspiria corde</l>
               <l n="11.779">Poenarum praesaga parens; parere monenti</l>
               <l n="11.780">Sed voluit nato. Cognatis addita noctem</l>
               <l n="11.781">Matribus explevit, matrum maestissima Virgo. </l>
            </div>
            <div type="poesis-caput">
               <head>27.</head>
               <l n="11.782"> Hortus erat, quem saepe patrem oraturus adibat</l>
               <l n="11.783">Servator, crebris hortus fecundus olivis, </l>
               <l n="11.784">Mons ubi qui simili deducit ab arbore nomen,</l>
               <l n="11.785">In longam sese facilemque extendit aratri</l>
               <l n="11.786">Planitiem. Quem tunc etiam, postquam ultima morti</l>
               <l n="11.787">Orgia praemisit, sua fata sequentibus intrat</l>
               <l n="11.788">Discipulis patremque solum complexus adorat.</l>
               <l n="11.789">Hic ille ingenti poenae mortisque pavore</l>
               <l n="11.790">Percitus intremuit totus visaque propinqui,</l>
               <l n="11.791">Quae mentem obsedit perculsus imagine lethi, </l>
               <l n="11.792">Crudelem referente necem populique furorem</l>
               <l n="11.793">Praemeditans, sic tristis ait: “Pater optime, mortem</l>
               <l n="11.794">Quam video calicemque mihi quam saeva propinat, </l>
               <l n="11.795">Fac rogo, ne gustem. Quod si tua fixa voluntas</l>
               <l n="11.796">Id iubeat, summus quamvis me funeris huius</l>
               <l n="11.797">Horror habet, placitis mentem compono paternis.”</l>
               <l n="11.798">Talia sopitis ter vota precantia fudit</l>
               <l n="11.799">Discipulis multoque solum sudore rigavit:</l>
               <l n="11.800">Sudor erat sanguis, trepido qui corpore manans</l>
               <l n="11.801">Tingebat roseis tellurem et gramina guttis.</l>
               <l n="11.802">Divini verò fuerat vis tanta cruoris, </l>
               <l n="11.803">Ut iacto veluti terrae de semine natus</l>
               <l n="11.804">Flos novus et toti species mirabilis orbi</l>
               <l n="11.805">Barbara vicini praeferret symbola fati. </l>
               <l n="11.806">Subiecta primum sacer est tellure receptus</l>
               <l n="11.807">Ut cruor, immisso tellus pro sanguine florem</l>
               <l n="11.808">Reddidit, esse decens rata si pro sanguinis hausto</l>
               <l n="11.809">Divini pretio, donum non vile referret. </l>
               <l n="11.810">At quia purpurei caedis feralis imago </l>
               <l n="11.811">Causa fluoris erat, manans servavit eandem</l>
               <l n="11.812">Effigiem sanguis, quo vivae occulta latebant</l>
               <l n="11.813">Semina virtutis, similes, in floris ituras</l>
               <l n="11.814">Luxuriem, mortis formare potentia poenas. </l>
               <l n="11.815">Dicitur Oebalio sic olim sanguine flores</l>
               <l n="11.816">Terra dedisse novos et cum Telamonius heros</l>
               <l n="11.817">Ense suo moriens Aiax Sigeia tinxit</l>
               <l n="11.818">Litora, confestim viridi de cespite fusus</l>
               <l n="11.819">Flore pari cruor emicuit foliisque receptum </l>
               <l n="11.820">Et ducis et pueri servavit littera nomen. </l>
               <l n="11.821">Mansit honor flori; siquidem celebranda redibant</l>
               <l n="11.822">Annua, praelata Graiis Hyacinthia pompa</l>
               <l n="11.823">Et moriturus in hunc sua nomina transtulit Aiax</l>
               <l n="11.824">Atque suos gemitus Hyacintho inscripsit Apollo. </l>
               <l n="11.825">Causa dabat melior maiorque in sanguine virtus</l>
               <l n="11.826">Messiae sudantis erat, quae sanguine natis</l>
               <l n="11.827">Floribus imprimeret gemini simulacra doloris. </l>
               <l n="11.828">Primus erat proprius poenarum gurgite spumans</l>
               <l n="11.829">Immani torrens; alter maerore labantem</l>
               <l n="11.830">Et dulcem non uno animi mucrone petitam</l>
               <l n="11.831">Respexit matrem: stat flori impressus uterque.</l>
            </div>
            <div type="poesis-caput">
               <head>28.</head>
               <l n="11.832"> Mole velut Cyprias, ita sacro sanguine cretus</l>
               <l n="11.833">Flos praeit iste rosas, suavi fragrantior aura.</l>
               <l n="11.834">Hunc simplex folium vestit, nisi pura videri</l>
               <l n="11.835">Quod faciunt sinuosa suae curvamina sphaerae. </l>
               <l n="11.836">Succedit folio teretis pars nacta cylindri</l>
               <l n="11.837">Effigiem, notam flagris imitata columnam: </l>
               <l n="11.838">Cera stylo partim color est et muricis humor.</l>
               <l n="11.839">Hunc super, implexus veluti de sentibus orbis</l>
               <l n="11.840">Horreo et inde pari fibrarum triplice filo, </l>
               <l n="11.841">Queis ferri color est, surgunt in vertice clavi.</l>
               <l n="11.842">Sub folio vero maiore latere videntur</l>
               <l n="11.843">Dispositi in gyro, foliorum in acumen euntes</l>
               <l n="11.844">Mucrones veluti septem, materna dolorum</l>
               <l n="11.845">Symbola, quorum animo tunc praemeditata tyrannis, </l>
               <l n="11.846">Pectora dilectae dirùm scissura parentis,</l>
               <l n="11.847">Purpureos nati corpus solvebat in imbres. </l>
               <l n="11.848">Area maioris folii decorata rubescit</l>
               <l n="11.849">Quinque velut guttis, vel mavis dicere, granis</l>
               <l n="11.850">Coralii: totidem plagarum haec signa, cruento</l>
               <l n="11.851">Queis lacerandus erat divinus stipite natus.</l>
               <l n="11.852">Protinus ut vidit certum de sanguine florem</l>
               <l n="11.853">Athleta aethereus “Sunt instrumenta doloris</l>
               <l n="11.854">Ista mei” dixit. “Viridi me cespite dura</l>
               <l n="11.855">Terret humus, fati dum, quod mihi restat, acerbum</l>
               <l n="11.856">Floribus ostendit mortisque intendit agonem.” </l>
               <l n="11.857">Hinc visas horrere magis, magis impote poenas</l>
               <l n="11.858">Aversari animo, donec submissus Olympo</l>
               <l n="11.859">A Patre sidereus maerentem his vocibus Ales</l>
               <l n="11.860">Erigeret nimiumque fugaret corde pavorem: </l>
               <l n="11.861">“Alma Dei soboles” inquit, “virtusque Tonantis, </l>
               <l n="11.862">Mortalis natura tibi quem suggerit, Heros</l>
               <l n="11.863">Caelestis, depone metum supremaque constans</l>
               <l n="11.864">Fata subi. Tibi quantus honor, quae copia laudis, </l>
               <l n="11.865">Gloria quae Patri adveniet, quae tristibus Orci</l>
               <l n="11.866">Exulibus ventura salus, quantum orbis habebit</l>
               <l n="11.867">Roboris exemplum? Caeli ventura sub auras</l>
               <l n="11.868">Posteritas tua fata canet caeloque beandus</l>
               <l n="11.869">Adami sanguis, dulcem te morte perempta</l>
               <l n="11.870">Authorem vitae servatoremque sonabit!”</l>
               <l n="11.871">Dixerat haec Ales floresque e sanguine natos</l>
               <l n="11.872">Respiciens, qui praesentem cumulare timorem</l>
               <l n="11.873">Poenarum visi effigie; telluris ab imo</l>
               <l n="11.874">Evulsos omnes et adhuc radice cruentos </l>
               <l n="11.875">Colligit atque alio plantandos orbe reservat,</l>
               <l n="11.876">Sic fatus: “Grati flores et lilia summo</l>
               <l n="11.877">Digna virere polo, vestro ne sitis amara</l>
               <l n="11.878">Progenies spectata Patri, vos gentibus olim</l>
               <l n="11.879">Longinquis, nec non post tempora multa, suarum</l>
               <l n="11.880">Poenarum factura fidem, dabo crescere terris, </l>
               <l n="11.881">Queis Iudae vox nulla sonat: servabit in illis</l>
               <l n="11.882">Vos melior fortuna locis, quos forte parentis</l>
               <l n="11.883">Vestri odio, Solymae saevus discerperet ardor.”</l>
               <l n="11.884">Haec effatus abit superansque immanè remotam </l>
               <l n="11.885">Maiorem a Solyma zonam, pervenit ad Indos, </l>
               <l n="11.886">Dives ubi occiduis Phoebi laetatur arenis</l>
               <l n="11.887">Marsinga et sacrum Didymi Calamina cruorem</l>
               <l n="11.888">Hausit, ubi fixos voluit vernare minister</l>
               <l n="11.889">Aliger Hebraeos, horti miracula, flores. </l>
               <l n="11.890">Haec ita divino venit de sanguine nata</l>
               <l n="11.891">Floris in occiduos Indorum gratia fines.</l>
               <l n="11.892">Nomine flos caruit, donec telluris avarus</l>
               <l n="11.893">Scrutator pelagique audax sulcator ibidem</l>
               <l n="11.894">Divitias cumularet Iber iisdemque repertus, </l>
               <l n="11.895">Voce nova voluit flos Granadilla vocari. </l>
            </div>
            <div type="poesis-caput">
               <head>29.</head>
               <l n="11.896"> Interea Christus fati terrore subacta</l>
               <l n="11.897">Surgit humo lethi intrepidus seseque per umbras</l>
               <l n="11.898">Obvia quaerenti figit vestigia turbae.</l>
               <l n="11.899">Inciderat saevos, horum sed amator in hostes, </l>
               <l n="11.900">Barbaraque infandae iam proditionis adeptus</l>
               <l n="11.901">Oscula iam Solymae, laqueis praetoria vinctus</l>
               <l n="11.902">Calcabat, matre ignara. Cui nuntia postquam</l>
               <l n="11.903">Fama tulit capti casus et vincula nati</l>
               <l n="11.904">Verberaque sannasque coronatique dolores</l>
               <l n="11.905">Verticis et quanto venalis proditor auro</l>
               <l n="11.906">Innocuam invasit sobolem, ceu cuspide pectus</l>
               <l n="11.907">Fixa, altum siluit pressoque obmutuit ore:</l>
               <l n="11.908">Hunc contra nil visa loqui, quem pectore forti</l>
               <l n="11.909">Sustinuit, materna scidit qui viscera mucro: </l>
               <l n="11.910">Non aliter, grandem quam siqua sorte molarem</l>
               <l n="11.911">Altior excipiat Ganges: iacet ille profundâ</l>
               <l n="11.912">Mersus aquâ labensque super non fluctuat unda,</l>
               <l n="11.913">Sed silet immissumque tegit sine murmure pondus. </l>
               <l n="11.914">Exigui vero fluvium si gurgitis aequa</l>
               <l n="11.915">Sors premat, in spumas totus se commovet amnis </l>
               <l n="11.916">Et fluctus ciet et modicum se murmure prodit.</l>
               <l n="11.917">Tranquillo semper labuntur regia cursu</l>
               <l n="11.918">Flumina, quantumvis grave sit magnumque quod altas</l>
               <l n="11.919">Incidit in lymphas: talis fuit ista parentis</l>
               <l n="11.920">Virgineae virtus animique immota potestas.</l>
               <l n="11.921">Subtracto aut veluti solari lumine Phoebe, </l>
               <l n="11.922">Postquam interpositae nimio telluris opaco, </l>
               <l n="11.923">Tot velata umbris maeret fraterna negari</l>
               <l n="11.924">Ora sibi, pro more volat, tantumque nigrello</l>
               <l n="11.925">Est dolor in vultu, sed qui praecesserat, idem</l>
               <l n="11.926">Est vigor in motu: genetrix augusta gemebat</l>
               <l n="11.927">Prole quidem capta, ast eadem permansit in illa</l>
               <l n="11.928">Vis animi, semper iustis sua vota Tonantis</l>
               <l n="11.929">Arbitriis librare tenax nutuque moveri.</l>
               <l n="11.930">“Et quamvis sobolem” aiebat, “quae vincula stringunt </l>
               <l n="11.931">Quaeque dolenda nimis popularibus imminet arbor</l>
               <l n="11.932">Vocibus et matrem cruciet, nec funera prolis</l>
               <l n="11.933">Laeta feram, tamen aequa tuum, supreme monarcha,</l>
               <l n="11.934">Velle sequor placitique tui me legibus apto.</l>
               <l n="11.935">Filius hic tuus est, plusquam meus, ille paterni</l>
               <l n="11.936">Totus honor splendorque uteri. Si talibus illum</l>
               <l n="11.937">Exerceri odiis tua fert patiturque voluntas</l>
               <l n="11.938">Numquam errans, mihi nolle grave est, quae fata paterno</l>
               <l n="11.939">Stant placito: o rectum, cui non haerere verendum est.</l>
               <l n="11.940">Quin genitor si summe iubes me pectora nati</l>
               <l n="11.941">Ense ferire mei, credentem imitabor Abramum</l>
               <l n="11.942">In sua funesto tendentem viscera ferro.” </l>
               <l n="11.943">Talibus internos animi componere fluctus</l>
               <l n="11.944">Virgo quidem potuit, ne quas fatalis amaror</l>
               <l n="11.945">Pectoris indignas divina Heroide voces</l>
               <l n="11.946">Mitteret, aut moris laudata lege decori</l>
               <l n="11.947">Solveret. At summos cordis lenire dolores</l>
               <l n="11.948">Non potuit, nec posse Deus permisit, ut uni</l>
               <l n="11.949">Martyris aureolae, quae solum deerat, acerbis</l>
               <l n="11.950">Virginea aerumnis aptaret tempora zonae. </l>
            </div>
            <div type="poesis-caput">
               <head>30.</head>
               <l n="11.951"> Auditis nati poenis, quas cominus ipse</l>
               <l n="11.952">Vidit Ioannes rediensque in tecta dolenti</l>
               <l n="11.953">Nuntius exposuit matri. Pressisset opacas</l>
               <l n="11.954">Lux ubi prima umbras, moriturae prolis amato</l>
               <l n="11.955">Discipulo stipata, gemens lacrymasque profundens, </l>
               <l n="11.956">Aede migrat Virgo, fidus cui iunxerat ardor</l>
               <l n="11.957">Cognatas etiam vacua ad solacia matres. </l>
               <l n="11.958">Festinat tectoque tenus progressa Latini</l>
               <l n="11.959">Praesidis, ad populi fremitum strepitumque sonantum</l>
               <l n="11.960">Flagrorum et male compositae convicia plebis</l>
               <l n="11.961">Acurrit gemebunda, sui praesaga doloris. </l>
               <l n="11.962">Et quae poenarum sensu, quibus impigra natum</l>
               <l n="11.963">Urgebat feritas, poterat moritura videri, </l>
               <l n="11.964">Cernere sub manibus natum crudelibus optat. </l>
               <l n="11.965">Spectavit, stetit: o virtus heroa, virile</l>
               <l n="11.966">Robur, stare isto MARIAM potuisse sub ictu.</l>
               <l n="11.967">Qualis hic afflictae penetrans praecordia matris</l>
               <l n="11.968">Ensis erat? Tamen exanimem non reddidit, Orci</l>
               <l n="11.969">Fila potens resecare mucro; sed saevior inde</l>
               <l n="11.970">Horridiorque fuit, quod citra funus, acerbas,</l>
               <l n="11.971">Viscera non citra plagas materna feriret.</l>
               <l n="11.972">Illa doloris erat cuspis, non funeris ensis. </l>
            </div>
            <div type="poesis-caput">
               <head>31.</head>
               <l n="11.973"> Marmor in aede fuit, facies vix alta columnae</l>
               <l n="11.974">Lumborum tenus, Ausonios ubi solvere fasces</l>
               <l n="11.975">Mos erat et saxo tereti servile ligari</l>
               <l n="11.976">Corpus ad opprobrium sceleris virigsque feriri.</l>
               <l n="11.977">Mancipiis tritum et vernarum infamibus horrens</l>
               <l n="11.978">Suppliciis marmor, scelerato sanguine quorum</l>
               <l n="11.979">Livida signa dabat. Facinus crudele! Reorum</l>
               <l n="11.980">Servorum in morem nudatam corpore strinxit</l>
               <l n="11.981">Divinam sobolem tenuitque immitè cruentis </l>
               <l n="11.982">Sulcandum virgis, donec non sanguine tantum</l>
               <l n="11.983">Virgineo, multa flagris sed carne ruberet. </l>
               <l n="11.984">Sic cute deformem, sic totum in vulnera paenè</l>
               <l n="11.985">Conversum praesens aspexit mater et illam</l>
               <l n="11.986">Acre dolentem animo suspexit filius: uno</l>
               <l n="11.987">Intuitu quorum dulci se nectare replet</l>
               <l n="11.988">Vasta cupido animi, tunc his sibi versa referre</l>
               <l n="11.989">Lumina maeror erat; sed nulla referre nequivit</l>
               <l n="11.990">Amborum communis amor, qui luce petitas</l>
               <l n="11.991">Alterius numerabat uti sua vulnera poenas. </l>
               <l n="11.992">Gnara fuit genetrix se corde micare beatis</l>
               <l n="11.993">Exundante opibus. Vetiti se germinis illa</l>
               <l n="11.994">Immunem aspexit scelerisque tyrannide prima</l>
               <l n="11.995">Servatam, venturi olim, modo sanguine verò</l>
               <l n="11.996">Praesentis fati. Vidit quod solius ergò</l>
               <l n="11.997">Tunc custodita pro libertate parentis</l>
               <l n="11.998">(Cuius solus amor valuit superare profusa</l>
               <l n="11.999">In cunctos hominum superumque Tonantis amores)</l>
               <l n="11.1000">Intuituque sui potius quam totius ergò</l>
               <l n="11.1001">Humanae sobolis, dulcis crudelia nactus</l>
               <l n="11.1002">Verbera sustineat; tanto graviore ferebat</l>
               <l n="11.1003">Supplicium poena, rabiem quod funeris omnem</l>
               <l n="11.1004">Plus sibi, quam toti mundo prodesse notaret.</l>
               <l n="11.1005">Insuper et natum novit cum patre Tonantem</l>
               <l n="11.1006">Maiestate parem, flagri servile ferentem</l>
               <l n="11.1007">Opprobrium, penetrare potens magis omnibus una, </l>
               <l n="11.1008">Quam foret indignus tanto splendore nefandus</l>
               <l n="11.1009">Iudaeae furor. Adveniens hinc ille doloris</l>
               <l n="11.1010">Dictu impos matris fibras torquebat amaror. </l>
               <l n="11.1011">Illa crucis merito siquidem<note place="foot" n="*">1011 siquidem :
                siquidam</note> magis omnibus una</l>
               <l n="11.1012">Emicuit tantasque sacri sortita cruoris</l>
               <l n="11.1013">Divitias, ut nec superos, nec labe solutos</l>
               <l n="11.1014">Terrigenas Ioseph dederit tot fructibus arbor</l>
               <l n="11.1015">Impleri, quantum nulli numeranda, nec ipsis</l>
               <l n="11.1016">Caelitibus matri divinae copia plantae</l>
               <l n="11.1017">Advenit. Poteritne parens tam grata cadentem</l>
               <l n="11.1018">Tantarum Charitum iustè non flere datorem?</l>
               <l n="11.1019">Tantus vero fuit, quo prole calebat, amoris</l>
               <l n="11.1020">Impetus; ut simili, procul est, ardore micaret</l>
               <l n="11.1021">Flamma, suum authorem qua complectuntur ovantes</l>
               <l n="11.1022">Aligeri: quicumque ignis comprendet abyssum</l>
               <l n="11.1023">Virginei, materna illi quoque plaga patebit </l>
               <l n="11.1024">Pectoris: hac levior vatum est facundia poenâ.</l>
            </div>
            <div type="poesis-caput">
               <head>32.</head>
               <l n="11.1025"> Quis dolor est, divina parens, conferre dolori</l>
               <l n="11.1026">Quem potis est natura tuo? Sunt luctibus omnes</l>
               <l n="11.1027">Fetae urbes: nurus haec sobolem gemit, illa parentem,</l>
               <l n="11.1028">Ista virum deflet; morbis cruciantibus alter, </l>
               <l n="11.1029">Carceris hic gravibus poenis, discrimina famae, </l>
               <l n="11.1030">Tristis opum iactura alius rerumque rapinis</l>
               <l n="11.1031">Pauperie torquente dolet. Licet ipsa dolorum</l>
               <l n="11.1032">Patria sit tellus qua vivimus, omnibus illa</l>
               <l n="11.1033">Est tamen aerumnis impar producere matris</l>
               <l n="11.1034">Tristius exemplum, non insuperabile luctu</l>
               <l n="11.1035">Virgineo: nec te excipio Sipyleia mendax</l>
               <l n="11.1036">Facta parens Niobe natorum funere marmor. </l>
               <l n="11.1037">Vera tamen fuerit Niobe, sed marmore verti</l>
               <l n="11.1038">Non amor hanc sobolis, sed mentis caeca subegit</l>
               <l n="11.1039">Ambitio insanusque tumor, Latoia postquam</l>
               <l n="11.1040">Sacra sibi fieri poscens agnovit amara, </l>
               <l n="11.1041">Auxilio prolis sese Titanide victam.</l>
               <l n="11.1042">Purus amor sobolis quam sic lugere dedisset,</l>
               <l n="11.1043">Poenarum ut nati vehemens extinguere maeror</l>
               <l n="11.1044">Hanc posset, virtus animi nisi firma stetisset,</l>
               <l n="11.1045">Una fuit Virgo. Poenarum filius esse</l>
               <l n="11.1046">Rex voluit, propriae fluxit cui purpura venae;</l>
               <l n="11.1047">Pallore emicuit genetrix, Regina dolorum:</l>
               <l n="11.1048">Si dispar color est, dolor est communis utrique.</l>
            </div>
            <div type="poesis-caput">
               <head>33.</head>
               <l n="11.1049"> Ecce novum matris volat in praecordia telum.</l>
               <l n="11.1050">Verbera perpesso dicta est sententia nato, </l>
               <l n="11.1051">Tormentum fatale trabis: lictoribus ibat</l>
               <l n="11.1052">Iam medius mortisque suae urgebatur onustus</l>
               <l n="11.1053">Supplicio. Montis tergum poenale reorum</l>
               <l n="11.1054">Scandentem sequitur mater genuina doloris</l>
               <l n="11.1055">Effigies, quam pinxit amor, maeroris imago. </l>
               <l n="11.1056">Ut ventum ad metam pondusque immite ferenti</l>
               <l n="11.1057">Depositum, exuitur tunicam, inconsutile tegmen, </l>
               <l n="11.1058">Matris opus, natique simul dum corpore crescens</l>
               <l n="11.1059">Texta chlamis, quae sortitus non pertulit ullos, </l>
               <l n="11.1060">Carnificum sorti nisi ut invisa veniret. </l>
               <l n="11.1061">Sternitur in trunco nudus clavisque foratas – </l>
               <l n="11.1062">Supplicium crudele! – manus in stipite laxat. </l>
               <l n="11.1063">Excipit et plantas par ferrum altumque levato</l>
               <l n="11.1064">Fixa triumphali pendebat victima ligno. </l>
            </div>
            <div type="poesis-caput">
               <head>34.</head>
               <l n="11.1065"> Viderat haec mater, neque enim sua lumina flexit, </l>
               <l n="11.1066">Quam nati studiosa sui effecitque tuendo,</l>
               <l n="11.1067">Ut trabe suspensae sobolis nova vulnera, cordi</l>
               <l n="11.1068">Virgineo nova plaga foret, cui pectora sensu</l>
               <l n="11.1069">Paenè pari fuerant laceratae prolis imago.</l>
               <l n="11.1070">Arbore poenali nato confixa pependit</l>
               <l n="11.1071">Pressa animi maerore parens. Quae ferrea ligno</l>
               <l n="11.1072">Progeniem cuspis, matrem quae fixit amoris</l>
               <l n="11.1073">Cuspis erat; quamvis eadem fixisset utrumque</l>
               <l n="11.1074">Placabat pendens offensum victima patrem </l>
               <l n="11.1075">Filius, illa suo stabat comes hostia nato. </l>
               <l n="11.1076">Fixa trabi<note place="foot" n="*">1076 trabi : trahi</note>
            moritur soboles; consumitur imis</l>
               <l n="11.1077">Illa nec immoritur poenis, restaret ut unum</l>
               <l n="11.1078">Titane occaso, Phoebes mortalibus astrum.</l>
               <l n="11.1079">Quantumvis fidei Titan occumberet author, </l>
               <l n="11.1080">Lux fuit haec fidei, duri caligine lethi</l>
               <l n="11.1081">Quae lacrymarum ipso in pelago tranquilla micabat.</l>
               <l n="11.1082">Inde maris sidus dictam modo iure putabo,</l>
               <l n="11.1083">Quae Solymas inter salvo splendore procellas</l>
               <l n="11.1084">Enituit tantique inter discrimina fati,</l>
               <l n="11.1085">Mortis inaudita cum tempestate solutus</l>
               <l n="11.1086">Occubuit Phaëton, stellis fugientibus unum</l>
               <l n="11.1087">Hoc sidus clara fidei tunc luce refulsit.</l>
               <l n="11.1088">Hinc sibi promeritis Neptunia flectit habenis</l>
               <l n="11.1089">Regna potens Virgo pelagoque immite furenti</l>
               <l n="11.1090">Imperat, audacem frenis torquentibus aestum. </l>
            </div>
            <div type="poesis-caput">
               <head>35.</head>
               <l n="11.1091"> Nec sola haec maestae, nati sub morte potestas</l>
               <l n="11.1092">Accessit matri: est alius qui hoc funere crevit</l>
               <l n="11.1093">Matris honor; tacita moriens quem voce parenti</l>
               <l n="11.1094">Exposuit soboles, patris memorabile donum.</l>
               <l n="11.1095">“Tu siquidem”, extremis proles huic vocibus infit, </l>
               <l n="11.1096">“Fida meae mortis comes atque invicta mearum</l>
               <l n="11.1097">Poenarum aspectu martyr fortisque fuisti;</l>
               <l n="11.1098">Te penes humanae arbitrium finale salutis</l>
               <l n="11.1099">Esse pater voluit, fati mortisque potentem</l>
               <l n="11.1100">Te Dominam elegit. Tua cui materna, supremum</l>
               <l n="11.1101">Luctanti dederis suffragia, deseret illum</l>
               <l n="11.1102">Nec genitor nec ego, sed labe solutus, Abrami</l>
               <l n="11.1103">In gremium, grates tibi ferre paratus, abibit.” </l>
               <l n="11.1104">Laeta tulit donum genetrix, cui pectoris ingens</l>
               <l n="11.1105">Terrigenas servare aestus pietasque calebat.</l>
               <l n="11.1106">Utque fuit maerens altique in tabe doloris, </l>
               <l n="11.1107">Ostendit pressis animi solacia palmis.</l>
               <l n="11.1108">Respiciens post tergum oculis videt arbore fixum</l>
               <l n="11.1109">Vicinum lateri fatis concedere Dismam.</l>
               <l n="11.1110">Latro fuit Dismas: illum miserata, quod ante </l>
               <l n="11.1111">Pendentem adversa trabe correxisse sodalem,</l>
               <l n="11.1112">Illotas soboli voces foedo ore vomentem</l>
               <l n="11.1113">Audisset, subito natum hic Virgo precata est: </l>
               <l n="11.1114">“Hunc dona mihi, nate, reum mortisque soluta</l>
               <l n="11.1115">Sentiat esse tuae tibi cuncta piacula poena. </l>
               <l n="11.1116">Congruit et meritum: non te subsannat ut alter</l>
               <l n="11.1117">Teque illudentem socium multo increpat ore;</l>
               <l n="11.1118">Seque reum fassus, vacuum te criminis infit. </l>
               <l n="11.1119">Iste meae fructus virtusque sit ista receptae</l>
               <l n="11.1120">Prima potestatis!” Cui mox “Servabitur ille!” </l>
               <l n="11.1121">Filius arcana respondit voce. Loquentem </l>
               <l n="11.1122">Ut Virgo recepit, veluti maerore subacto, </l>
               <l n="11.1123">Tristia Virgineae correxit nubila frontis. </l>
               <l n="11.1124">Nec mora mutatur Dismas patrataque plangit<note place="foot" n="*">1124
                plangit : plangis</note>
               </l>
               <l n="11.1125">Crimina, concutitur scelerum maerore doletque</l>
               <l n="11.1126">Et veniam petit et fixum trabe Numen adorat</l>
               <l n="11.1127">Seque animi memori poscit post fata teneri.</l>
               <l n="11.1128">Talibus hunc subito verbis affatur Iesus:</l>
               <l n="11.1129">“Non prius obscurae sese caligine noctis</l>
               <l n="11.1130">Involvet tellus, quam tu mea regna beatus</l>
               <l n="11.1131">Possideas.” Tanta est hoc fati in limine mater. </l>
               <l n="11.1132">Illa meos oro talis consumet agones. </l>
            </div>
            <div type="poesis-caput">
               <head>36.</head>
               <l n="11.1133"> Stabat adhuc genetrix mortisque sub arbore stanti,</l>
               <l n="11.1134">Dulce uteri pondus, sed onus tunc vile cruenti</l>
               <l n="11.1135">Stipitis ex illo torsit sua lumina natus</l>
               <l n="11.1136">Saepe throno, neque summa inter tormenta, parentis</l>
               <l n="11.1137">Immemor afflictae: cui dum sua deesse videret</l>
               <l n="11.1138">Officia; extremo fati maerore, fovendam</l>
               <l n="11.1139">Natorum obsequiis matrem commendat amato</l>
               <l n="11.1140">Discipulo fratremque illum moriturus adoptat. </l>
               <l n="11.1141">Chara quidem matri soboles, sed charior illa, </l>
               <l n="11.1142">Quin etiam seipsa, quam mundi errata piantem</l>
               <l n="11.1143">Stipite suspensam extremum certare gemebat. </l>
               <l n="11.1144">O Zebedeide felix, dum fata Magistri</l>
               <l n="11.1145">Deploras praesens, tanto censeris eidem</l>
               <l n="11.1146">Dignus honore, omnis recte cui caelicus Ales</l>
               <l n="11.1147">Invideat tantique gradus pro laude calescat. </l>
               <l n="11.1148">O nimium dilecte Deo, modo pectore Verbi</l>
               <l n="11.1149">Arcanos veri effatus, modo matris ab ore</l>
               <l n="11.1150">Aeternâ statura fide documenta tulisti. </l>
               <l n="11.1151">Hinc MARIAE et prolis puris de fontibus hausta,</l>
               <l n="11.1152">Hospita ructantem sensit mysteria Patmos. </l>
            </div>
            <div type="poesis-caput">
               <head>37.</head>
               <l n="11.1153"> Ultima restabat matri, contorta doloris</l>
               <l n="11.1154">E pharetra cuspis, qua nulla potentior, unum</l>
               <l n="11.1155">Excipias mortis perimens si corpora telum.</l>
               <l n="11.1156">Iamque suis omnem pharetram vacuaverat armis</l>
               <l n="11.1157">Ipse dolor, cui sola necis remanebat arundo;</l>
               <l n="11.1158">Hanc etiam matris damno torquere paratum</l>
               <l n="11.1159">Non patitur vibrare Deus, ne sole sepulto</l>
               <l n="11.1160">Extinctae tellus Phoebes splendore careret. </l>
               <l n="11.1161">Saevius hoc reliquis vulnus fuit arbore fixus</l>
               <l n="11.1162">Emittens animam natus: tunc omnibus illi</l>
               <l n="11.1163">In membris rigor et pavor extremumque minatus</l>
               <l n="11.1164">Deliquium pallor fugiensque ad viscera sanguis.</l>
               <l n="11.1165">Illa tamen stabat, nec erat constantia saevo</l>
               <l n="11.1166">Ense minor leviorque animi fiducia, vitam</l>
               <l n="11.1167">Iusta resumpturae tumuli post ultima prolis. </l>
               <l n="11.1168">Nec supremi huius luctus crudele parenti</l>
               <l n="11.1169">Defuit augmentum, divinum scindere pectus</l>
               <l n="11.1170">Ausa ubi completis Longini lancea fatis. </l>
               <l n="11.1171">Et licet extincto iam cuspidis illius ictus</l>
               <l n="11.1172">Non foret ad sensum nato, vim pertulit hastae</l>
               <l n="11.1173">Ad sensum genetrix: soboles hic fixa cruentum</l>
               <l n="11.1174">Sustinuit vulnus, genetrix confixa dolorem. </l>
               <l n="11.1175">Una duplex potuit pectus lacerare sarissa. </l>
            </div>
            <div type="poesis-caput">
               <head>38.</head>
               <l n="11.1176"> Hic aderat locuples Arimathaea urbe senator</l>
               <l n="11.1177">Iosippus (gratum genetrici et amabile nomen)</l>
               <l n="11.1178">Auditam Christi monitis sperare salutem</l>
               <l n="11.1179">Instructus, soboli quem procurare supremum</l>
               <l n="11.1180">Funeris officium, pietas materna poposcit. </l>
               <l n="11.1181">Nec mora, festinans (aderat audacia facto,</l>
               <l n="11.1182">Non timuisse palam Christum hac virtute fateri)</l>
               <l n="11.1183">Ingressus Solymam, impavidus petit ora Latini</l>
               <l n="11.1184">Praesidis atque animi ferventior orat humandi</l>
               <l n="11.1185">Corporis arbitrium. Concedit posse rogatus</l>
               <l n="11.1186">Funereo Praeses tractum cruce condere saxo.</l>
               <l n="11.1187">Ille volat Tyriaeque accepta sindone telae, </l>
               <l n="11.1188">Mox pretio myrrhae lacrymas aloesque probatum</l>
               <l n="11.1189">Unguem emit, multas aequantia pondera libras</l>
               <l n="11.1190">Culminaque assumpta repetit poenalia merce.</l>
               <l n="11.1191">Ut citus advenit (neque enim mora torsit euntem,</l>
               <l n="11.1192">Lumine iam prono) stantem sub stipite matrem</l>
               <l n="11.1193">Reclinemque trabi caput amplexumque morantem</l>
               <l n="11.1194">Repperit et sacro tristem dantem oscula ligno</l>
               <l n="11.1195">Quae nequiit nato; et lacrymis maesta ora rigantem</l>
               <l n="11.1196">Aspersa tellure videt corpusque tuendo</l>
               <l n="11.1197">Exanime, augustum quid nescio contemplantem.</l>
               <l n="11.1198">Hanc Arimathaeus grato cum praesidis heros</l>
               <l n="11.1199">Accedit placito corpusque indemne daturam </l>
               <l n="11.1200">Myrrham aloë mixtam telamque ad funeris usum, </l>
               <l n="11.1201">Sindonis immodicum stamen velumque ferebat. </l>
               <l n="11.1202">Grata parens vidit servantes membra liquores</l>
               <l n="11.1203">Linaque sidonis, quae mox e stipite natum</l>
               <l n="11.1204">Deponi poscit nec religiosa virorum</l>
               <l n="11.1205">Adstantum segnis pietas: pars forcipe clavos</l>
               <l n="11.1206">Demere cumque opus est ferrum auxiliare referre, </l>
               <l n="11.1207">Pars dare consilium positisque incumbere scalis, </l>
               <l n="11.1208">Suppositura manus oneri pars bracchia tendunt. </l>
               <l n="11.1209">Pars superiore trabes ascensu et fune ligatum,</l>
               <l n="11.1210">Ne praeceps abeat sensim demittere corpus.</l>
               <l n="11.1211">Admovet et palmas genetrix onerique ferendo</l>
               <l n="11.1212">Aptat: ibi numero triplex, sua dulcior omni</l>
               <l n="11.1213">Nectare, clavorum pervenit ad oscula cuspis</l>
               <l n="11.1214">Implevitque sinum; gratum de gentibus ortae</l>
               <l n="11.1215">In munus ventura novae cimelia sponsae:</l>
               <l n="11.1216">Quae sponsi genetrix nurui asseruanda recepit. </l>
            </div>
            <div type="poesis-caput">
               <head>39.</head>
               <l n="11.1217"> Ut cruce depositum, nudum pia sindone mater</l>
               <l n="11.1218">Prima tegit corpus gratumque ita velle roganti</l>
               <l n="11.1219">Illatum gremio pondus: tum pectore prono</l>
               <l n="11.1220">Sternitur in vultus animamque per oscula quaerit</l>
               <l n="11.1221">Absentem pressumque manu linoque cruorem</l>
               <l n="11.1222">Servatura legit, tali dein voce locuta:</l>
               <l n="11.1223">“Hac ego materno video te luce micantem</l>
               <l n="11.1224">Nate sinu? Fili, iubar immortale paterni</l>
               <l n="11.1225">Deliciumque sinus, quamvis mihi luminis expers</l>
               <l n="11.1226">Sic quoque delicium. Genitor sine funere lumen</l>
               <l n="11.1227">Te dedit aeternum: quod sis mortalis, id unum</l>
               <l n="11.1228">Quod potui moritura dedi: tibi vulnera feci</l>
               <l n="11.1229">Plagisque pinisque cruentatumque flagellis</l>
               <l n="11.1230">Corpus, ego infelix et amara noverca<note place="foot" n="*">1230
                noverca : novera</note> paravi.</l>
               <l n="11.1231">Quae mater? Non iam mater, sed flebile matris</l>
               <l n="11.1232">Ingratae simulacrum: sum tibi barbara nutrix</l>
               <l n="11.1233">Quae mortem cum lacte dedi peperique, sepulchrum</l>
               <l n="11.1234">Ut premeres: genetrix o tanti prodiga nati!</l>
               <l n="11.1235">At scio certa tua est eadem cum Patre voluntas</l>
               <l n="11.1236">Atque ea iusta quidem generique piissima nostro;</l>
               <l n="11.1237">Nec tamen iniustus meus est dolor: omnis in isto</l>
               <l n="11.1238">Terrarum et caeli luctu natura laborat,</l>
               <l n="11.1239">Non flebo mater, dum sic meus occidis author</l>
               <l n="11.1240">Et natus, pupilla tuae luxque una parentis?”</l>
               <l n="11.1241">Hic tacuit, tum caelo oculis affixa profatur:</l>
               <l n="11.1242">“Aeterno quae grata tibi veniebat ab aevo,</l>
               <l n="11.1243">En pater, expletis cecidit iam victima fatis!” </l>
            </div>
            <div type="poesis-caput">
               <head>40.</head>
               <l n="11.1244"> Talis erat genetrix, cursu cum praepete Titan</l>
               <l n="11.1245">Iret in occasum, vicinus in aequore mergi.</l>
               <l n="11.1246">Hinc monitus Phoebo iam significante diei</l>
               <l n="11.1247">Deliquium, frigens materno Virginis effert</l>
               <l n="11.1248">E gremio corpus tumuli curator Ioseph.</l>
               <l n="11.1249">Quod Tyria tectum tela sparsumque Sabaeo</l>
               <l n="11.1250">Unguine compositamque aloen et balsama spirans,</l>
               <l n="11.1251">Pergit hiante suae morti componere saxo.</l>
               <l n="11.1252">Funeris est mater comes extremumque fatiscens</l>
               <l n="11.1253">It contenta novo committere membra sepulchro. </l>
               <l n="11.1254">Hinc Arimathaeo gratis pro funere dictis</l>
               <l n="11.1255">Vocibus Heroi, Solymam cum prolis amato </l>
               <l n="11.1256">Et plorante unum dulcemque vocante Magistrum</l>
               <l n="11.1257">Discipulo, consueta urbis sub tecta recedit</l>
               <l n="11.1258">Expectatque gemens donec sol tertius axe</l>
               <l n="11.1259">Prodeat et fidei constans, Acheronte subacto</l>
               <l n="11.1260">Signa triumphantis videat victricia nati.</l>
            </div>
         </div>
         <div type="poesis-liber" met="hexameter" n="12">
            <head>LIBER XII. IESSEIDOS</head>
            <div type="poesis-caput">
               <head>1.</head>
               <l n="12.1"> Gaudia nunc matris detersaque lumina fletu</l>
               <l n="12.2">Prosequor et viso sobolis mutata sereno</l>
               <l n="12.3">Funera, maternas animi cumulantia poenas.</l>
               <l n="12.4">Iam stratos Erebi postes conclusaque ferro</l>
               <l n="12.5">Infera, depresso Victor Plutone tenebat</l>
               <l n="12.6">Limina Messias; victique per atria Ditis</l>
               <l n="12.7">Invisum Stygiis umbris vitale micabat</l>
               <l n="12.8">Lumen; ubi Abrami gremio Limboque retentis</l>
               <l n="12.9">Mentibus ingenti vultus splendore beati</l>
               <l n="12.10">Spectandus, MARIAE soboles apparuit Heros. </l>
               <l n="12.11">Mancipia invisi veluti concussit Averni</l>
               <l n="12.12">Aeternùm damnata timor, sua fidus Abrami</l>
               <l n="12.13">Sic optata diu mansurae exordia lucis</l>
               <l n="12.14">Spectavit, diuturna premens suspiria coetus.</l>
               <l n="12.15">Intremuit visis regni possessor inertis</l>
               <l n="12.16">Messiae radiis seseque profundius intra</l>
               <l n="12.17">Pallentes recipit sedes claususque cavernis</l>
               <l n="12.18">Terrori mixta Victori obmurmurat irâ.</l>
               <l n="12.19">At contra sancti Isacidae, maerentia limbo</l>
               <l n="12.20">Agmina, suscipiunt laetùm ferientibus auras</l>
               <l n="12.21">Vocibus Heroem; iucundi accedere plenis</l>
               <l n="12.22">Ad sua speravere diu quae gaudia votis. </l>
               <l n="12.23">Non aliter quam Sicaniae sub collibus Hyblae</l>
               <l n="12.24">Imbre ruente cavis vetitae discedere tectis,</l>
               <l n="12.25">Solis aprica redit facies cum luce serena</l>
               <l n="12.26">Ad pastum glomerantur apes et mellis egentes</l>
               <l n="12.27">Sollicitae saturare favos, felicia florum</l>
               <l n="12.28">Exultim per prata volant ferventque negato</l>
               <l n="12.29">Pleiade nimbosa, festivae occurrere Phoebo.</l>
               <l n="12.30">Tunc data libertas cunctis vinclisque soluti</l>
               <l n="12.31">Adscripti Caelo manes, seu triste ferentes</l>
               <l n="12.32">Exilium, poenae immunes, seu dira teneret</l>
               <l n="12.33">Lustralis quas flamma, animae; tunc omnibus idem,</l>
               <l n="12.34">Praeterquam aeterno damnatis igne, patebat</l>
               <l n="12.35">Poenarum vacuus fidei consortibus aether. </l>
               <l n="12.36">Tunc etiam ostensa, quae viso Heroe micabat</l>
               <l n="12.37">Divina Verbi specie, videre perennis</l>
               <l n="12.38">Auspicium vitae, clarus queis lumine tanto </l>
               <l n="12.39">Adveniens maestis Titan affulsit in antris</l>
               <l n="12.40">Ut Stygia aeterno mutarit Averna sereno. </l>
               <l n="12.41">Hic mora ter denis, ubi sex adieceris, horis</l>
               <l n="12.42">Messiae consumpta fuit: quae dispare primo</l>
               <l n="12.43">Censetur numero, coepisset surgere postquam</l>
               <l n="12.44">Hora novae (post funus erat quae tertia, in umbris</l>
               <l n="12.45">Quam genuit mediis nox intempesta) diei;</l>
               <l n="12.46">Membra Arimathaeo statuit sua condita saxo</l>
               <l n="12.47">Aethereus non plus moritura resumere Victor:</l>
               <l n="12.48">Poenarumque suo socium decorare triumpho</l>
               <l n="12.49">Corpus et exactos duplici bis dote labores</l>
               <l n="12.50">Reddere et aeternum staturo adiungere nexu. </l>
               <l n="12.51">“Tunc, mihi charae” inquit, “Limbo consurgite mentes,</l>
               <l n="12.52">Iam satis umbrarum est; et queis sine corpore vestrum</l>
               <l n="12.53">Cernere fas fuerat regem, modo carnis amictum</l>
               <l n="12.54">Exuviis, quae morte iacet prostrata, videte.</l>
               <l n="12.55">Par aliquos vestrum decorabit gloria, postquam</l>
               <l n="12.56">Membra prior vitae redeuntis imago resumam. </l>
               <l n="12.57">Tinctus Adame meo rubuit cui sanguine nuper</l>
               <l n="12.58">Culmine poenali vertex, longo ante sepultum</l>
               <l n="12.59">Tempore suscipies corpus donumque meretur</l>
               <l n="12.60">Hoc tua Abrame fides parendique ardua virtus.</l>
               <l n="12.61">Sollicitos tumuli, Pharioque ex amne referri</l>
               <l n="12.62">Promissa tellure tenus, queis frigida natis</l>
               <l n="12.63">Ossa iubere fuit fati suprema voluntas,</l>
               <l n="12.64">Corporibus donabo patres membrisque reponam. </l>
               <l n="12.65">Fecunde Isacide, fortis luctator Iacob,</l>
               <l n="12.66">Hoc luctae tibi munus erit; Iosippe, pudori</l>
               <l n="12.67">Ista tuo veniet merces: haec prima laboris</l>
               <l n="12.68">Servataeque ergo stirpi te gloria poscit.</l>
               <l n="12.69">Par erit Isaco, veniet par splendor Abeli. </l>
               <l n="12.70">Nec te docte meos, David, resonare triumphos, </l>
               <l n="12.71">Te nec Amoside vates, praeconia fati</l>
               <l n="12.72">Cui data clara mei; nec te, cui triplice Phoebo</l>
               <l n="12.73">Naufraga squamigerum puppis dedit esse sepulchrum,</l>
               <l n="12.74">Vera figura meae mortis, mercede beati</l>
               <l n="12.75">Corporis excludam. Par est tolerantia Iobi</l>
               <l n="12.76">Huic merito; Simeon mystes Solymaeus habebit</l>
               <l n="12.77">Munus idem; Tobiam isto dignabor honore. </l>
               <l n="12.78">Te quoque, Ioachime, decet par gloria, matris</l>
               <l n="12.79">Fortunatae meae genitor; nec te, Anna, tulissem</l>
               <l n="12.80">Corpore discretam, talis nisi laurea primam</l>
               <l n="12.81">Respiceret natam, sexus cui debita vestri</l>
               <l n="12.82">Palma prior carnique prior coniuncta beari</l>
               <l n="12.83">Aequa petit nulli par excellentia mentis. </l>
               <l n="12.84">Tuque meae carnis felix nutritor, Ioseph,</l>
               <l n="12.85">(Huic etenim fatis victo, telluris amoena</l>
               <l n="12.86">Parte quiescenti, limbo procul, adfuit Ales</l>
               <l n="12.87">Numinis, admonuitque virum Victoris alumni</l>
               <l n="12.88">Dite soluturis animas accedere palmis)</l>
               <l n="12.89">Corpus immodicos pro me perpesse labores</l>
               <l n="12.90">E tumulo iussis faciam clarescere membris. </l>
               <l n="12.91">Mecum omnes nunc ite, animae, quas cognita Iudae</l>
               <l n="12.92">Ad regna educam laetoque<note place="foot" n="*">92 laetoque :
                laethoque</note> sub aethere sistam,</l>
               <l n="12.93">Donec in Empyrias sedes aeternaque regna </l>
               <l n="12.94">Post decies quatuor modica intervalla dierum</l>
               <l n="12.95">Me duce, visurae semper patris ora, petatis.” </l>
            </div>
            <div type="poesis-caput">
               <head>2.</head>
               <l n="12.96"> Tunc illo praeeunte omnes per viscera terrae</l>
               <l n="12.97">Elapsi spatiumque emensi immane profundae</l>
               <l n="12.98">Telluris; magnae altricis nihil ossibus ausis</l>
               <l n="12.99">Marmoreis contra obniti liquidamque secantes</l>
               <l n="12.100">Ceu auram duros silices, stringentia vastos</l>
               <l n="12.101">Marmora regnorumque tractus; qui temporis uno</l>
               <l n="12.102">Exigui puncto, caeli convexa tuentes</l>
               <l n="12.103">Regnatam<note place="foot" n="*">103 regnatam : regnaram</note>
            externis Solymam videre Latinis. </l>
               <l n="12.104">Hinc montis poenale iugum guttisque rubentes</l>
               <l n="12.105">Sanguineis petras, ubi ligni illustre trophaeum</l>
               <l n="12.106">Stabat adhuc, quo fracta Erebi Ditisque potestas, </l>
               <l n="12.107">Deveniunt titulisque trabem sublimibus ornant. </l>
               <l n="12.108">Circumfusa isti limbo venientia plantae</l>
               <l n="12.109">Agmina tam grandis merito dignata triumphi</l>
               <l n="12.110">Signa colunt roburque Crucis victricis adorant. </l>
               <l n="12.111">Inde brevi spatio (quamvis et longius esset</l>
               <l n="12.112">Si spatium, mora nulla viae est, queis propria mentis</l>
               <l n="12.113">Esse agiles natura dedit, ventura beatis</l>
               <l n="12.114">Corporibus pro dote comes) vicina sepulchri</l>
               <l n="12.115">Claustra petunt spectantque novi venerabile saxi</l>
               <l n="12.116">Depositum myrrhaeque madens aloesque Sabaeo</l>
               <l n="12.117">A succo et nivea velatum sindone corpus. </l>
               <l n="12.118">Hic ipse enumerat (necdum sibi iunxerat illas</l>
               <l n="12.119">Membrorum exuvias) turbis praesentibus Heros</l>
               <l n="12.120">Divinus, plagarum orbes illataque ferro</l>
               <l n="12.121">Vulnera et exanimes pandit descripta per artus</l>
               <l n="12.122">Saevitiae monumenta. Stupent ad singula mentes</l>
               <l n="12.123">Tartareo reduces antro; pro labe solutam</l>
               <l n="12.124">Mirantur pretii molem, mirantur amoris</l>
               <l n="12.125">Prodigium, tantus quod tam crudele subisset </l>
               <l n="12.126">Humana fatum pro libertate Redemptor.</l>
               <l n="12.127">Mirandam fati seriem rectamque paternae</l>
               <l n="12.128">Iustitiae virgam observant et laude potentem</l>
               <l n="12.129">Humanaeque nimis cupidum ardentemque salutis</l>
               <l n="12.130">Messiam extollunt vultuque insigne profundo</l>
               <l n="12.131">Numen adhuc membrorum expers, dein corpus adorant. </l>
               <l n="12.132">Tum vero vacuis animam connectere membris </l>
               <l n="12.133">Aethereus cupiens Heros; per multa profusum</l>
               <l n="12.134">Poenarum loca divinum deferre cruorem</l>
               <l n="12.135">Et venas implere iubet: quae iussa sequentes</l>
               <l n="12.136">Aligeri, seu quod Solymae profluxerat ostrum, </l>
               <l n="12.137">Seu quod perfossis Calvarum in culmine plagis</l>
               <l n="12.138">Manavit, tellure legunt venisque reponunt. </l>
               <l n="12.139">Tunc simul extinctos divina accedit ad artus</l>
               <l n="12.140">Victoris Messiae anima emendatque peremptum</l>
               <l n="12.141">Lumine, cui tenebrosa poli sunt sidera, corpus.</l>
               <l n="12.142">Tunc animata statim, ceu presso excita sopore</l>
               <l n="12.143">Membra reviviscunt: fato deperdita carnis</l>
               <l n="12.144">Integritas redit et plagas quas corpore toto</l>
               <l n="12.145">Impressit Iudaea furens, exclusit abactis</l>
               <l n="12.146">Plagarum pariter vitae nova gloria signis. </l>
               <l n="12.147">Vulnera quina tamen, summum complentia fatum,</l>
               <l n="12.148">Quae fecit maiora furor, superesse decori</l>
               <l n="12.149">Aeterno voluit: simul ut pro labe repensi</l>
               <l n="12.150">Extaret pretii nota; libertasque salusque</l>
               <l n="12.151">Fontibus his prognata, referret origine viva,</l>
               <l n="12.152">Divinas, documenta ortus et symbola, plagas. </l>
               <l n="12.153">Cuncta stupent sanctorum animae: mirantur honorem</l>
               <l n="12.154">Corporis; humanae quae lux, quae gratia formae</l>
               <l n="12.155">Ardentesque notant oculos; qui spiritus illi, </l>
               <l n="12.156">Qui vultus vocisque sonus, qui gressus eunti.</l>
               <l n="12.157">Quaeque prius refuga fuerant pallentia vitâ</l>
               <l n="12.158">Ora, referre rosas cernunt; sed Cypria tinxit</l>
               <l n="12.159">Non quas Diva rosas; alius color arsit in illis</l>
               <l n="12.160">Decolor hortorum quibus est terrena venustas. </l>
            </div>
            <div type="poesis-caput">
               <head>3.</head>
               <l n="12.161"> Ut primum aeternae, proprios induxit in artus</l>
               <l n="12.162">Primitias vitae, mox ad sua corpora mentes</l>
               <l n="12.163">Ire iubet; quas sicca etiam sub membra reverti</l>
               <l n="12.164">Non vacuus promissor erat: mora nulla, sepultos</l>
               <l n="12.165">Quaeque suos cineres movet atque ossa arida nectit</l>
               <l n="12.166">Corporis in molem. Exanimes queis fusa per artus</l>
               <l n="12.167">Vita, subit resides massas animatque vetustum</l>
               <l n="12.168">Possibilemque mori carnis transgressa vigorem.</l>
               <l n="12.169">At reliquae vero mentes, quibus arida necdum</l>
               <l n="12.170">Ossa levare fuit, nec fas assurgere membris;</l>
               <l n="12.171">Felices aliàs animae, quibus inde molestum</l>
               <l n="12.172">Et nil triste venit, quarum est suprema voluptas </l>
               <l n="12.173">Libertasque ratum statuit quod Numen habere,</l>
               <l n="12.174">Exultant pariter, sociis in carne resumpta</l>
               <l n="12.175">Mentibus applaudunt, tantumque nitoris habentes</l>
               <l n="12.176">Corporis exuvias, tantumque micare sepultos</l>
               <l n="12.177">Mirantur cineres. Aderitque ubi Numinis aequa</l>
               <l n="12.178">Fatorum series, paribus sua stringere membra</l>
               <l n="12.179">Dotibus expectant, abituro in sidera caeno. </l>
            </div>
            <div type="poesis-caput">
               <head>4.</head>
               <l n="12.180"> Haec ubi momenti spatium portenta dedisset, </l>
               <l n="12.181">Divinus spelunca exit tumulumque relinquit</l>
               <l n="12.182">Messias, eademque fuit queis gloria, mentes</l>
               <l n="12.183">Corporibus nexas, maestae ad spectanda parentis</l>
               <l n="12.184">Ora vocat; primo certus relevare dolentem</l>
               <l n="12.185">Intuitu matrem pupillarumque madentes</l>
               <l n="12.186">A lacrymis revocare suis splendoribus orbes. </l>
               <l n="12.187">Hanc omnes spectare avidi, qui aut morte subacti</l>
               <l n="12.188">Non longa, vidêre nurum, vel qui ante vetusto</l>
               <l n="12.189">Funere prostrati, divinum lumen adepti</l>
               <l n="12.190">Fatidicis cecinere sonis miracula summae</l>
               <l n="12.191">Virginis, optabant caelestem cominus Arcam,</l>
               <l n="12.192">Quem prius aflatis animis novere, tueri. </l>
            </div>
            <div type="poesis-caput">
               <head>5.</head>
               <l n="12.193"> Nox erat et quartis plausit Phoebeius ales</l>
               <l n="12.194">Excubiis, cum suetae etiam praeire canoras</l>
               <l n="12.195">Noctis aves, summo dare vota precantia Patri, </l>
               <l n="12.196">Et rerum colere authorem, qua solvere matrem</l>
               <l n="12.197">Religione dolor rapti sibi funere nati </l>
               <l n="12.198">Tristitiaeque ingens potuit non sistere torrens, </l>
               <l n="12.199">Fundenti pro more preces pars noctis abacta est. </l>
               <l n="12.200">Interea chorus Aligerûm dare nuntia matri</l>
               <l n="12.201">Laeta volat; primumque calet praeire, frequenti</l>
               <l n="12.202">Illius accessu Gabriel studiosior Ales. </l>
               <l n="12.203">Illam nocturnis laxantem viscera votis</l>
               <l n="12.204">Inveniunt: digna est matri reverentia postquam</l>
               <l n="12.205">Praestita, tale melos coniunctis vocibus edunt: </l>
               <l n="12.206">“O caeli Regina, potens laetare! Reversum</l>
               <l n="12.207">Ad vitam, prout ipse tulit, spectabis ovantem,</l>
               <l n="12.208">Quem fuerat meriti tua ventre tulisse potestas. </l>
               <l n="12.209">Iamque suos artus indutus, ovantibus unà</l>
               <l n="12.210">Quos Styge deduxit, caelum donavit amicis.</l>
               <l n="12.211">Aspicies hos laeta, tui queis grande videndi</l>
               <l n="12.212">Est desiderium vultus Dominamque calendi.”</l>
            </div>
            <div type="poesis-caput">
               <head>6.</head>
               <l n="12.213"> Haec ita siderei postquam cecinere ministri, </l>
               <l n="12.214">Confestim nixamque genu flammisque calentem<note place="foot" n="*">214
                flammisque calentem : flamisque colentem</note>
               </l>
               <l n="12.215">Aethereis, lux clara ferit rectumque corusca</l>
               <l n="12.216">Irradiat, pressa quam nox adduxerat, aura.</l>
               <l n="12.217">Dum stupet haec Virgo, formam Victoris adeptus</l>
               <l n="12.218">Apparet natus mediaque in luce refulsit</l>
               <l n="12.219">Divinus Stygis eversor; cui florida vultus</l>
               <l n="12.220">Maiestas orisque decor Phoebeia opacans</l>
               <l n="12.221">Lumina, frontis honor nil plus mortale timentis,</l>
               <l n="12.222">Totaque mirando facies perfusa sereno. </l>
               <l n="12.223">Os humerosque viro similis, cui victa decoram</l>
               <l n="12.224">Effigiem Libitina dedit lumenque iuventae</l>
               <l n="12.225">Perpetuum et laetos oculis afflavit honores.</l>
            </div>
            <div type="poesis-caput">
               <head>7.</head>
               <l n="12.226"> Agnovit sobolem genetrix (nil gloria vultum</l>
               <l n="12.227">Mutavit, sed perfecit: nam quae abdita mente,</l>
               <l n="12.228">In corpus mortale prius prodire negata</l>
               <l n="12.229">Lux fuit; expletis concessa emergere fatis, </l>
               <l n="12.230">Transiit in luteos artus), fuit utque precante</l>
               <l n="12.231">Flexa genu, talis mansit, sic ore locuta: </l>
               <l n="12.232">“Venisti tandem tuaque expectata parenti</l>
               <l n="12.233">Exolvit promissa fides: datur ora tueri</l>
               <l n="12.234">Nate tua, Stygis impavidos et cernere vultus. </l>
               <l n="12.235">Sic equidem ducebam animo rebarque futurum,</l>
               <l n="12.236">Tempora dinumerans, nec te mea cura fefellit.</l>
               <l n="12.237">Tertia iam properat terras lustrare diei</l>
               <l n="12.238">Nate tuo nimium felix a funere lampas,</l>
               <l n="12.239">Te modo cum Stygiis reducem venisse cavernis, </l>
               <l n="12.240">Eversorem Erebi, simul et spolia ampla ferentem,</l>
               <l n="12.241">Atque tuis lucem fatis debentia cerno. </l>
               <l n="12.242">Praeda triumphalis, spolium immortale, vetusta</l>
               <l n="12.243">Rapta Stygi probitas! Te vaticinate dolores</l>
               <l n="12.244">Mysta meos video Simeon, Iosippe mearum</l>
               <l n="12.245">Curarum te fide comes spectoque parentem</l>
               <l n="12.246">Laeta Ioachimum: vobis nova vita seniles</l>
               <l n="12.247">Difflavit rugas; mutati vertice cani.</l>
               <l n="12.248">Caeterà ut aspexi mortales, forma beato</l>
               <l n="12.249">Est eadem vultu; nisi quod compluribus aucta</l>
               <l n="12.250">Dotibus aspiciam quae quondam corpora vidi.</l>
               <l n="12.251">Vosque mei nati reliqui salvete sodales</l>
               <l n="12.252">Exciti tumulo patres et gloria Iudae!”</l>
               <l n="12.253">Dixerat haec Virgo, prono quam vertice cuncti</l>
               <l n="12.254">Reginam summo Charitum splendore micantem,</l>
               <l n="12.255">Propitiique sibi matrem Victoris adorant. </l>
               <l n="12.256">Tum natus: “Tua me, genetrix, tua tristis imago</l>
               <l n="12.257">Saepius occurrens, Erebi certamine victo, </l>
               <l n="12.258">Vultum immortalem materno offerre dolori</l>
               <l n="12.259">Praesentem voluit: primam te cernere nostras,</l>
               <l n="12.260">Inferni decuit populati insignia, palmas.</l>
               <l n="12.261">Calcavi Stygios postes; concessit Olympum</l>
               <l n="12.262">Iam genitor, quantumque meis satis expedit isto</l>
               <l n="12.263">Orbe relinquendis fideique ad bella parandis</l>
               <l n="12.264">Discipulis, suscepta quater mihi dena dierum</l>
               <l n="12.265">Est mora. Flammiferis demum mea redditus astris</l>
               <l n="12.266">Adducam patri spolia et caeli ostia pandam.</l>
               <l n="12.267">Et quia me duri pressi victoria fati,</l>
               <l n="12.268">Nunc pavido nomenque meum non ferre potenti</l>
               <l n="12.269">Terribilem dici effecit, commune laboris</l>
               <l n="12.270">Munus habe, perpessa mei commune doloris</l>
               <l n="12.271">Supplicium genetrix: domitus tibi serviat Orcus,</l>
               <l n="12.272">Teque Erebi paveat rabies inimica, tuique</l>
               <l n="12.273">Nominis aeternos reverentia torqueat hostes. </l>
               <l n="12.274">Haec tua vis primumque tui regalis honoris</l>
               <l n="12.275">Auspicium; donec caeli terraeque potestas</l>
               <l n="12.276">Adveniat supparque meae lux aurea fronti.</l>
               <l n="12.277">Nunc vero domiti quo se mea latius Orci</l>
               <l n="12.278">Gloria diffundat vitaeque necisque statera</l>
               <l n="12.279">Quod mea sit, certis et mundum testibus istam </l>
               <l n="12.280">Docturis fundabo fidem: tamen ante serena</l>
               <l n="12.281">Quam Caeli convexa petam, te plura docebo.</l>
               <l n="12.282">Nunc tibi quod notum est, opus est aliisque patere,</l>
               <l n="12.283">Me tumuli vacuo immortalem vivere saxo.”</l>
               <l n="12.284">Plura tulit natus, nato quoque plura fuere</l>
               <l n="12.285">Quae retulit mater: fari aut comprendere tentet</l>
               <l n="12.286">Quis MARIAE tamen, aut victoris verba Tonantis?</l>
               <l n="12.287">Hic immortalis vultus splendore parenti</l>
               <l n="12.288">Exhibito fatique omni maerore soluta,</l>
               <l n="12.289">Fronte pari reliquos abiens solatur amicos.</l>
            </div>
            <div type="poesis-caput">
               <head>8.</head>
               <l n="12.290"> At Dismas latronum unus, cui contigit atras</l>
               <l n="12.291">Felici penetrare domus, interque profundas</l>
               <l n="12.292">Regnatas Diti Paradison repperit umbras,</l>
               <l n="12.293">Quamvis ille sui necdum sortitus honorem</l>
               <l n="12.294">Corporis, evasit tenebras tamen atque petito</l>
               <l n="12.295">Aethere divini est consors mens fata triumphi.</l>
               <l n="12.296">Ut primum aspexit Victoris lumina Verbi</l>
               <l n="12.297">Et speculum aeternae mentis dans cuncta videri,</l>
               <l n="12.298">Se prece servatum stantis sub stipite matris</l>
               <l n="12.299">Agnovit: statuitque simul Titania nactum</l>
               <l n="12.300">Regna, sub ora piae cum laude venire patronae.</l>
               <l n="12.301">Tertia lux postquam Stygio hunc revocavit ab antro, </l>
               <l n="12.302">Protinus ex aura tenui, velamine carnis</l>
               <l n="12.303">Densato, nuper fixi trabe, cruraque fracti</l>
               <l n="12.304">Effigiem simulante rei (mens libera namque</l>
               <l n="12.305">Membrorum simulacra modis componere miris</l>
               <l n="12.306">Quaeque valet) MARIAE, ne sit mortalibus impar</l>
               <l n="12.307">Luminibus, spectandus adest, humilisque potentem</l>
               <l n="12.308">Fatorum Dominam, genua incurvatus adorat.</l>
               <l n="12.309">Atque ait: “Ille ego sum, mater, qui fata nocentum,</l>
               <l n="12.310">Solibus ante tribus, damnatus lege subivi, </l>
               <l n="12.311">Poenarum nati socius. Meque inter et ipsum</l>
               <l n="12.312">Te mediam aspexi, et quamvis mihi nulla caleret</l>
               <l n="12.313">Credulitas Dominique mei regisque Deique,</l>
               <l n="12.314">Nescivi, subito qua lumine doctus, eundem</l>
               <l n="12.315">Agnovi Dominumque meum regemque Deumque</l>
               <l n="12.316">Et scelerum veniam et sua mitti in regna petivi.</l>
               <l n="12.317">Venit utrumque mihi – pietas miranda! – tuique </l>
               <l n="12.318">En modo felicem reddit me gloria nati.</l>
               <l n="12.319">At quoniam me, Virgo, tuae iam prolis aperta</l>
               <l n="12.320">Forma docet, qua ceu speculo modo singula cerno,</l>
               <l n="12.321">Et quae scire mea refert contemplor; eidem </l>
               <l n="12.322">Notitiamque mei, genetrix pia, debeo fati. </l>
               <l n="12.323">Hic didici, divina, tua prece, mater, acerbam</l>
               <l n="12.324">Effugisse Stygem; stantemque in limine Ditis,</l>
               <l n="12.325">Me tua quod tristi pietas revocabit ab Orco. </l>
               <l n="12.326">Gratus nunc venio et qualem tua magna potestas</l>
               <l n="12.327">Ferre valet, qui primus opem tantumque recepi</l>
               <l n="12.328">Auxilium (ah quale auxilium! cui tota beati,</l>
               <l n="12.329">Qua felix modo sum, se gloria debeat aevi)</l>
               <l n="12.330">A me prima huius veniat, volo, gratia doni.</l>
               <l n="12.331">Te mihi propitiam quod mors extremaque ligni</l>
               <l n="12.332">Hora dedit, tibi semper ego immortalia laudis</l>
               <l n="12.333">Dona feram totoque canam praeconia caelo.</l>
               <l n="12.334">Atque ubi fatorum iussus successerit ordo, </l>
               <l n="12.335">Cum te, summa parens, reginam acceperit aether, </l>
               <l n="12.336">(Novi etenim, par materno tibi surgit honori,</l>
               <l n="12.337">Proximior nato sedes) cum laude per omne</l>
               <l n="12.338">Duraturi aevi spatium, te Numinis almam, </l>
               <l n="12.339">Quae laus prima tibi est, matrem miserisque faventem</l>
               <l n="12.340">Patronam, fati Dominam, genetricis habentem</l>
               <l n="12.341">Viscera, terrigenas servare calentia, dicam.” </l>
               <l n="12.342">Aspectu gavisa parens, ac voce beati</l>
               <l n="12.343">Significante crucem caelo mutasse latronis,</l>
               <l n="12.344">Haec ita grata animi Dismae pro laude reponit,</l>
               <l n="12.345">Suspirans primum, in caelum pia lumina vibrans: </l>
               <l n="12.346">“Nate, meae vires, mea tota potentia solus!”</l>
               <l n="12.347">Tum vero Dismae faciem conversa profatur:</l>
               <l n="12.348">“Non ego te, Disma ruiturum in Tartara poenis</l>
               <l n="12.349">Eripui, non aeratis ego nexibus Orci</l>
               <l n="12.350">Exolvi Stygioque orans a Dite reduxi,</l>
               <l n="12.351">Sed pia te Nati virtus graviumque profusus</l>
               <l n="12.352">Poenarum pretium sanguis plagaeque dolorque</l>
               <l n="12.353">Servarunt. Si porro meus quid profuit illo</l>
               <l n="12.354">Articulo favor et casta pro morte precantem</l>
               <l n="12.355">Si matrem audivit soboles, fuit integra nati</l>
               <l n="12.356">Haec pietas, cui me totam quoque debeo, Disma.</l>
               <l n="12.357">Quod modo te vero videam splendoris adeptum</l>
               <l n="12.358">Perpetui dulcem patriam, tibi gratulor, hospes</l>
               <l n="12.359">Aeternum felix; cuius rudis incola terrae</l>
               <l n="12.360">Mater, inexpletùm sitiens ad lumen anhelo. </l>
               <l n="12.361">Me tibi sed postquam Nati sociaverit ardor, </l>
               <l n="12.362">Tecum erit una simul Numen celebrare voluptas.”</l>
               <l n="12.363">Vertice tum prono geminatum protulit “Amen”</l>
               <l n="12.364">Dismas atque leves corpus difflavit in auras.</l>
            </div>
            <div type="poesis-caput">
               <head>9.</head>
               <l n="12.365"> Publica iam vacui volitabat fama sepulchri,</l>
               <l n="12.366">Quae reducis victo Messiae in corpus Averno,</l>
               <l n="12.367">Indubiam, proprio multorum lumine nixam </l>
               <l n="12.368">Non potuit celare fidem. Iam lumina matris</l>
               <l n="12.369">Implebant vivae referentes gaudia prolis</l>
               <l n="12.370">Discipuli sanctaeque nurus; quas Magdalis inter</l>
               <l n="12.371">Una fuit, prima aligeros, quae deinde loquentem</l>
               <l n="12.372">Vultu immortalem vidit dare verba Magistrum. </l>
               <l n="12.373">Et Zebedeides, nuruum praenuntia postquam</l>
               <l n="12.374">Verba tulit iuvenis, cursu certare sodali</l>
               <l n="12.375">Impiger, exilis quem terruit ostia servans</l>
               <l n="12.376">Ancilla, ingressus tumulum post terga relicto</l>
               <l n="12.377">Discipulo seniore, videt sine corpore solum,</l>
               <l n="12.378">Funere completo, simplex et inutile linum. </l>
               <l n="12.379">Laetus uterque redit, molitus uterque laborem</l>
               <l n="12.380">Ocius ad matrem, non dissona ferre relatis</l>
               <l n="12.381">Indicia et vitae testes vidisse fateri</l>
               <l n="12.382">Corporis effigie extantes, sine corpore telas.</l>
               <l n="12.383">Successere hilares tectis matremque salutant,</l>
               <l n="12.384">Quaeque hausere oculis referunt veramque reperta</l>
               <l n="12.385">Membrorum vacua, geminabant sindone famam.</l>
            </div>
            <div type="poesis-caput">
               <head>10.</head>
               <l n="12.386"> Hic genetrix quamvis spectati certa fuisset</l>
               <l n="12.387">Alloquio nati propriaque a luce tulisset,</l>
               <l n="12.388">Ne dubia audiret viventis murmura prolis;</l>
               <l n="12.389">Cum tamen usa foret moderati semper honesti</l>
               <l n="12.390">Lege parens, suspecta novae praeconia vitae</l>
               <l n="12.391">Victricis sobolis fieri se authore profecta</l>
               <l n="12.392">Noluit; atque humilis tantum celavit amorem</l>
               <l n="12.393">Primùm apparentis nati, sat gnara potentem</l>
               <l n="12.394">Rectius immensa prout est virtute, daturum</l>
               <l n="12.395">Signa triumphatae mortis manifesta Tonantem. </l>
               <l n="12.396">Verba tamen matrum Zebedeidaeque repertum</l>
               <l n="12.397">Indicium vitale probat gaudetque sepulchri</l>
               <l n="12.398">Allata vacui fama tumulumque vetantis,</l>
               <l n="12.399">Sed procul humano, revolutae robore petrae.</l>
               <l n="12.400">Ipsa etiam nuruum socia pietate patentem</l>
               <l n="12.401">Laeta videre specum; non quo sibi certior esset</l>
               <l n="12.402">Intuitu quaesita fides, urgente sed antri</l>
               <l n="12.403">Religione, solum nati funebre requirit. </l>
               <l n="12.404">Nacta loci faciem, laetùm lacrymantibus orbam</l>
               <l n="12.405">Prole subit speluncam oculis et protinus illo</l>
               <l n="12.406">Fixa genu spatio, quod non animata sacravit</l>
               <l n="12.407">Progenies, flexos inclinat ad oscula vultus,</l>
               <l n="12.408">Et saxum labiis premit avellique recusat, </l>
               <l n="12.409">Aspera prolixo perfundens marmora fletu. </l>
               <l n="12.410">Atque ait: “O par sideribus Solymeia rupes,</l>
               <l n="12.411">Saxa beata, necem passi complexa Tonantis</l>
               <l n="12.412">Divinos artus! Spolium sortita quod unum</l>
               <l n="12.413">Huic mortale dedi, sed Numine plenum</l>
               <l n="12.414">Quamvis exanime humano sine flamine corpus</l>
               <l n="12.415">Servastis, triplicem numerans a stipite lucem.</l>
               <l n="12.416">Fortunate lapis, Iudaeae pectore petra</l>
               <l n="12.417">Mollior, humanis exclusam cordibus istam</l>
               <l n="12.418">Celasti quae fida facem: te muneris ergo</l>
               <l n="12.419">Perpetuus celebrabit honor, seu turpis Idumen</l>
               <l n="12.420">Vastabit Scytha, seu veniens sua fana Gradivus</l>
               <l n="12.421">Ausonia flagrare dabit face; sanctior isti</l>
               <l n="12.422">Stabit honor saxo, decus et reverentia stabit</l>
               <l n="12.423">Barbaricosque inter vivet sua gloria fasces.”</l>
            </div>
            <div type="poesis-caput">
               <head>11.</head>
               <l n="12.424"> Hic caput attollit genetrix telaeque volumen</l>
               <l n="12.425">Pone iacere videt (nati quae membra superstes</l>
               <l n="12.426">Mortua velabat sindon) hanc versat et ori</l>
               <l n="12.427">Admovet et lacrymis rigat et sic ore profatur:</l>
               <l n="12.428">“Dulces exuviae! Cur, ah, non debita matri</l>
               <l n="12.429">Tegmina? Quis prohibet, divini staminis heres</l>
               <l n="12.430">Ne fiam? Cruor hac pinxit sindone prolis</l>
               <l n="12.431">Effigiem, meus est: sed quo mihi iudice tela</l>
               <l n="12.432">Accedet, mea quae non est? Hanc legibus aequis</l>
               <l n="12.433">Picturam nam tela trahit: mea sed tamen haec est;</l>
               <l n="12.434">Artis enim summus valor est magnumque coloris</l>
               <l n="12.435">Est pretium, sed tela rudis, quam pinxit amoris</l>
               <l n="12.436">Ingeniosa manus, summumque hoc stamine lucet</l>
               <l n="12.437">Artis opus: pretium supremo aequare colorem</l>
               <l n="12.438">Nec valet excessu, nam sanguis Numinis ille est. </l>
               <l n="12.439">Arti igitur linum cedat pretioque cruoris. </l>
               <l n="12.440">Ergo mea haec tela est, aequo istud iudice stamen</l>
               <l n="12.441">Possideo, quod lege fero: venit ista parenti</l>
               <l n="12.442">Portio, divini spolium venerabile fati. </l>
               <l n="12.443">Haec mea sed necdum tela est: succedere mater</l>
               <l n="12.444">Orba nequit spirante nuru, cui posthuma proles</l>
               <l n="12.445">Est uteri labor, extincto ventura iugali.</l>
               <l n="12.446">Haec pariet totumque orbem generosa replebit</l>
               <l n="12.447">Posteritas; fatumque unum numerosa sequetur,</l>
               <l n="12.448">Quae caelum et terras teneat divina propago. </l>
               <l n="12.449">Sponsae igitur cedat fecundo tela pudori, </l>
               <l n="12.450">Qua semper memorem oblectet genitoris amati</l>
               <l n="12.451">Progeniem, patrios discentem ex sindone vultus.</l>
               <l n="12.452">At modo quis servanda vetat funebria matri</l>
               <l n="12.453">Stamina, dum nurui commendatura potestas</l>
               <l n="12.454">Adveniat? Nullum prae matre fidelior huius</l>
               <l n="12.455">Depositi tutela premet: dabit esse relictae,</l>
               <l n="12.456">Matris certa fides indemnia pignora telae.” </l>
            </div>
            <div type="poesis-caput">
               <head>12.</head>
               <l n="12.457"> Haec effata pii componit licia texti</l>
               <l n="12.458">Implevitque sinum rediensque in tecta calebat</l>
               <l n="12.459">Igne novo, referens divinae insignia flammae. </l>
               <l n="12.460">Christicolis demum sindon ea tradita natis</l>
               <l n="12.461">Durat adhuc: visa neque patris imagine socors</l>
               <l n="12.462">Natorum est pietas: stat adhuc Allobrogis orae</l>
               <l n="12.463">Palladium, stratos servans liventibus artus</l>
               <l n="12.464">Tela notis, istâque domus stat regia telâ, </l>
               <l n="12.465">Sollicitae valuit tantum custodia matris. </l>
               <l n="12.466">O genetrix, quantum nati tibi debet amica</l>
               <l n="12.467">Posteritas! Ipsumque etiam tua provida quantum</l>
               <l n="12.468">Obstringit natum cura, immortalis ut esset</l>
               <l n="12.469">Illa sua, in lino quam mors obsolvit imago. </l>
               <l n="12.470">Sitque meus labor hic sacrae subtexere telae:</l>
               <l n="12.471">“Hoc amor invenit, mors fecit, Virgo reliquit.” </l>
            </div>
            <div type="poesis-caput">
               <head>13.</head>
               <l n="12.472"> Funeris interea domitor mandavit amatis<note place="foot" n="*">472
                amatis : amatas</note>
               </l>
               <l n="12.473">Discipulis perferre nurus quae nuntia praesens</l>
               <l n="12.474">Implebat; quibus immortalis imagine vultus</l>
               <l n="12.475">Saepius oblata, mortis calcata probabat</l>
               <l n="12.476">Iura, sepulchrales flammis vitalibus umbras</l>
               <l n="12.477">Cessisse et certis pressa nece vivere signis. </l>
               <l n="12.478">Ille suis coram voluit iam saepe videri </l>
               <l n="12.479">Discipulis, dubioque sui vitale triumphi</l>
               <l n="12.480">Ostendit Dydimo latus atque a cuspide hiantem</l>
               <l n="12.481">Agnosci vivam digito dedit indice plagam. </l>
               <l n="12.482">Sex etiam deno stadiorum pulvere distans</l>
               <l n="12.483">A Solyma, geminis comes ille sodalibus ivit,</l>
               <l n="12.484">Ignotas voces vatumque effata resolvens,</l>
               <l n="12.485">Ipse etiam ignotus, donec sub pane latere</l>
               <l n="12.486">Assiduus, cerni fracto se pane dedisset.</l>
               <l n="12.487">Iam montes Galilaea tui, iam litora norant</l>
               <l n="12.488">Piscosumque tulit lymphae Cenerethidis aequor</l>
               <l n="12.489">Vultum immortalem; quo praecipiente natantes</l>
               <l n="12.490">In plagas venere greges liquidoque meanti</l>
               <l n="12.491">Praebuit obsequium solido ceu marmore Nereus. </l>
               <l n="12.492">Iam Cephae dederat Claves regnique futuro</l>
               <l n="12.493">Duraturi aevo et fidei variabile nullis</l>
               <l n="12.494">Casibus imperium, successorumque perennem</l>
               <l n="12.495">Pastorum seriem dixit, nihil impare summae</l>
               <l n="12.496">Iure potestatis, totum quae colligat orbem. </l>
               <l n="12.497">Saepe sui vultus charae data copia matri,</l>
               <l n="12.498">Multa suae fidei summosque domantia fasces</l>
               <l n="12.499">Evoluit fata et cunctis celebranda cruentae</l>
               <l n="12.500">Arboris et mortis populis opprobria, dixit.</l>
               <l n="12.501">Quaeque fidem nactae servarent dogmata gentes,</l>
               <l n="12.502">Plenius edocuit, puroque accenderat astrum</l>
               <l n="12.503">Virgineae fidei vero, quo deinde nitorem</l>
               <l n="12.504">Primae etiam peterent veri de lampade stellae.</l>
               <l n="12.505">Luna velut claro solis perfusa sereno, </l>
               <l n="12.506">Astrorum decus est et Phoebo absente videtur</l>
               <l n="12.507">Esse alius Titan, noctis qui dissipat umbras,</l>
               <l n="12.508">Stellarumque choros potis est damnare pusilli</l>
               <l n="12.509">Luminis, obscura modicum distantis ab aethra – </l>
               <l n="12.510">Sic genetrix divina suo splendore minores</l>
               <l n="12.511">Eiusdem fidei lucisque excesserat ignes. </l>
            </div>
            <div type="poesis-caput">
               <head>14.</head>
               <l n="12.512"> Dena quater fuerant elabi visa dierum</l>
               <l n="12.513">Tempora, inoccidui postquam Iudaea tulisset</l>
               <l n="12.514">Phoebi immortales flammas, surgentis ab ipso</l>
               <l n="12.515">Fatalis tumuli, quamvis non crederet, antro.</l>
               <l n="12.516">Cum regem domitorem Erebi signata vocasset</l>
               <l n="12.517">Ad caeli convexa dies festosque pararent</l>
               <l n="12.518">Caelicolae, tantum Victorem admittere plausu,</l>
               <l n="12.519">Ipse relinquendam terris fideique suorum</l>
               <l n="12.520">Sollicitam matrem, discessus verba, valeque</l>
               <l n="12.521">Supremum dicturus adit, quam talibus oris</l>
               <l n="12.522">Officiis, signisque aequi compellat honoris: </l>
               <l n="12.523">“Nunc, genetrix dilecta, vale! Discedere terris</l>
               <l n="12.524">Me Patris mandata volunt: completa salutis</l>
               <l n="12.525">Humanae est series, genitoris iussa peregi.</l>
               <l n="12.526">Tempus adest, quo terrigenis mea regna patere</l>
               <l n="12.527">Efficiam clausosque invicto robore postes,</l>
               <l n="12.528">Primus ego experiar pandamque tot invia saeclis</l>
               <l n="12.529">Ostia et exulibus sanctis a Patre paratas</l>
               <l n="12.530">Ostendam aeternas, replebo novo hospite sedes. </l>
               <l n="12.531">Te vero genetrix, ima tellure morari</l>
               <l n="12.532">Poscit adhuc genitor, donec tibi debita, maius</l>
               <l n="12.533">Surgat in augmentum reginae gloria, donec</l>
               <l n="12.534">Caelica mortalis consumet praemia virtus.</l>
               <l n="12.535">Tu praesens plebisque meae fideique satorum</l>
               <l n="12.536">Mater eris, Nati interpres, secura recentis,</l>
               <l n="12.537">Quod Cruce percussum, tu sis mea foederis Arca.</l>
               <l n="12.538">Fulgida tu veri lampas rectique magistra;</l>
               <l n="12.539">Et cuius gregis ipse fui formator et author,</l>
               <l n="12.540">Tu columen, tu praeses eris, tu regula morum,</l>
               <l n="12.541">Ipse tuis adero semper dulcissima curis</l>
               <l n="12.542">Mater et arcana cordis me parte locabo,</l>
               <l n="12.543">Aeternam cuius sedem iam pectore fixi. </l>
               <l n="12.544">Nec te solus ego auxilio praesente fovebo;</l>
               <l n="12.545">Adveniet quod mecum unà, Spirabile Flamen</l>
               <l n="12.546">Demittet Genitor, quod te maiore rigabit</l>
               <l n="12.547">Donorum affluxu. Expecta cum fratribus istum</l>
               <l n="12.548">Flaminis adventum; nec erit mora longa, ruentem</l>
               <l n="12.549">Turbinis in morem divinum pectora flatum</l>
               <l n="12.550">Excipient rutilisque ardebunt vertice linguis.</l>
               <l n="12.551">Interea vero tantorum ob acerba dolorum,</l>
               <l n="12.552">Te superare tui petiit quae terrea nati</l>
               <l n="12.553">Conditio, grates refero, sed maior Olympo,</l>
               <l n="12.554">Quò propero, tanti expectat te gloria facti. </l>
               <l n="12.555">Hic ego te, signata tui cum venerit hora </l>
               <l n="12.556">Excessus ipse excipiam augustoque locabo</l>
               <l n="12.557">In solio vultumque Patris regina videbis. </l>
               <l n="12.558">Unde autem spectare meos ad sidera possis</l>
               <l n="12.559">Ascensus, mons est densis umbrosus olivis<note place="foot" n="*">559
                olivis : oblivis</note>,</l>
               <l n="12.560">Saepe mihi iuga trita precis pro more: diurna</l>
               <l n="12.561">Cum face caeli ardebit apex (Aurora loquentem</l>
               <l n="12.562">Tunc habuit), genetrix, illo te culmine sistam.” </l>
            </div>
            <div type="poesis-caput">
               <head>15.</head>
               <l n="12.563"> Curva genu natum dicentem audivit eoque</l>
               <l n="12.564">Ima situ genetrix abituro verba reponit:</l>
               <l n="12.565">“I fili quò te Genitor tuaque ardua virtus</l>
               <l n="12.566">Aeternaeque vocant palmae. Tua praemia fili</l>
               <l n="12.567">Non moror: addo tuis, Victor divine, triumphis,</l>
               <l n="12.568">Maternos ancillae humilis laetosque pusilli</l>
               <l n="12.569">Pectoris affectus. I, Patris gloria, nate, </l>
               <l n="12.570">Et caeli clausos aditus portasque reclude.</l>
               <l n="12.571">Quod tua me vero, fili, Patrisque potestas</l>
               <l n="12.572">Mortalem servare velit, subiecta paternis</l>
               <l n="12.573">Imperiis, quidcumque meus praescripserit author, </l>
               <l n="12.574">Non invita feram, cuius me legibus apto</l>
               <l n="12.575">Ancilla: hac prima flagrant mihi viscera flamma. </l>
               <l n="12.576">At vero, caelo et terris, prout didita semper</l>
               <l n="12.577">Messiam te fama canet; quod viribus Orcum</l>
               <l n="12.578">Pressisti et dura solvisti compede vinctos</l>
               <l n="12.579">Isacidas, nostrum genus extremumque remotos</l>
               <l n="12.580">Patris ad obsequium, consumpta labe vocasti</l>
               <l n="12.581">Saxicolas; caelique aditus reserare beatos</l>
               <l n="12.582">Quod divine paras servator, debita laudis</l>
               <l n="12.583">Munera, cunctorum exilis tibi serva rependo. </l>
               <l n="12.584">Quod crucis opprobrium passus, quod germinis ergo</l>
               <l n="12.585">Corpus Adamei divino sanguine tinctus, </l>
               <l n="12.586">Servitii crudele iugum, cervice reorum</l>
               <l n="12.587">Abstuleris, scelerum domitor Ditisque superbi</l>
               <l n="12.588">Victor (ab ignaro veniunt haec gaudia Iuda) </l>
               <l n="12.589">Semper honos nomenque tuum tutique deinceps</l>
               <l n="12.590">Servatae aeternum stabit tua gloria genti. </l>
               <l n="12.591">Cuius nunc ego, terrigenum divine Redemptor,</l>
               <l n="12.592">Auspicium leve, plus cunctis obstricta refundo.”</l>
               <l n="12.593">Filius audivit dicentem et vertice prono</l>
               <l n="12.594">Annuit effatis generosae matris, et ore</l>
               <l n="12.595">Iucundus tacita tectum genetrice reliquit.</l>
            </div>
            <div type="poesis-caput">
               <head>16.</head>
               <l n="12.596"> Tunc neque Messiam soliti observare sodales</l>
               <l n="12.597">Ignorare suum poterant tellure recessum, </l>
               <l n="12.598">Queis prior ipse locum apparens signavit et horam</l>
               <l n="12.599">Qua Caelum subiturus erat, praesentibus una</l>
               <l n="12.600">Se comitaturis olearum ad culmen amicis.</l>
               <l n="12.601">Namque prius quam se divina potentia nati</l>
               <l n="12.602">Numinis inferret caelo, cum matre fideles</l>
               <l n="12.603">Bethaniam educit socios, visurus amatas</l>
               <l n="12.604">Illius hospitio claras cum fratre sorores</l>
               <l n="12.605">Servator; quas ille sui super aethera raptus</l>
               <l n="12.606">Commonitas vicina iubet fastigia montis</l>
               <l n="12.607">Actutum premere, excessu gaudere magistri,</l>
               <l n="12.608">Virtutisque suae suprema exempla tueri.</l>
               <l n="12.609">Is prior ante tulit gressum montisque laborem</l>
               <l n="12.610">Moliri visus prior est, se donec amoeni</l>
               <l n="12.611">Planitie clivi, suppressa in rupe locaret. </l>
            </div>
            <div type="poesis-caput">
               <head>17.</head>
               <l n="12.612"> Iamque propinquabat spatio quo Delius ultra</l>
               <l n="12.613">Altius ire nequit. Nuruum comitata modesto</l>
               <l n="12.614">Obsequio quoque mater adest, quo culmine montis</l>
               <l n="12.615">Iam collecta stetit fratrum, studiosa magistri</l>
               <l n="12.616">Posteritas; aliique, fides quos aequa vocatis</l>
               <l n="12.617">Fratribus, instruxit rerum praeferre caducis</l>
               <l n="12.618">Illecebris omni carituram fine salutem. </l>
               <l n="12.619">Circumstant Messiam omnes; cui proxima stabat</l>
               <l n="12.620">Dein grato amplexu, atque pari dignatus amoris</l>
               <l n="12.621">Indicio socios, sublatus in aera, cunctos</l>
               <l n="12.622">Prodigii novitate tenet, quibus ille levatis</l>
               <l n="12.623">Ex alto formans bene signa precantia palmis,</l>
               <l n="12.624">Nube levi tectus lucemque imitante vapore</l>
               <l n="12.625">Aethereo saeptus, sese subducit amicis</l>
               <l n="12.626">Luminibus, vacuo nequicquam haerentibus axi. </l>
            </div>
            <div type="poesis-caput">
               <head>18.</head>
               <l n="12.627"> At mater postquam tacito lustrasset Olympum</l>
               <l n="12.628">Intuitu, spectare auras si forte secantem</l>
               <l n="12.629">Posset adhuc sobolem; cum spes ablata videndi</l>
               <l n="12.630">Tota foret nati, tunc primum a prole calentes</l>
               <l n="12.631">Figit humi vultus: nati vestigia saxo</l>
               <l n="12.632">Pressa videt. Neque enim prius illa retorsit ab alto</l>
               <l n="12.633">Lumina, quam sobolem postquam spectare potestas</l>
               <l n="12.634">Cassa fuit. Tunc signa pedum lacrymisque rigavit</l>
               <l n="12.635">Et labris pressit vultusque in marmore fixit.</l>
               <l n="12.636">Dicebatque: “Piae rupes, felicia saxa,</l>
               <l n="12.637">Signa cavata mei servare valentia nati!</l>
               <l n="12.638">Ah, potius: durae rupes, immitia saxa,</l>
               <l n="12.639">Non potuisse mei magis igne liquescere nati </l>
               <l n="12.640">Et tota in laticem verti! Tamen approbo vestram</l>
               <l n="12.641">Duritiem, tanto quam conservare sub aestu</l>
               <l n="12.642">Par fuerat, facti memorem qua redderet orbem, </l>
               <l n="12.643">Iudaeamque male fidei reprehenderet iste</l>
               <l n="12.644">Divinus, victura pedum per signa Viator.” </l>
               <l n="12.645">Ut vultum replevit saxo, conversa per axem</l>
               <l n="12.646">Lumina vibrabat Virgo spatiumque legebat</l>
               <l n="12.647">Quod praepes secuit natus, suspensa suorum</l>
               <l n="12.648">Fine simul serieque operum prolisque liquescens</l>
               <l n="12.649">Et desiderio et voto. Sed deinde morantem</l>
               <l n="12.650">Ne forte adverso sufferret pectore matrem</l>
               <l n="12.651">Turba redux, sequitur Solymam sociale petentes</l>
               <l n="12.652">Discipulos nuribusque piis stipata recedit. </l>
            </div>
            <div type="poesis-caput">
               <head>19.</head>
               <l n="12.653"> Urbis ut augustae subiere fidelia muros</l>
               <l n="12.654">Pectora, iucundi tectis communibus omnes</l>
               <l n="12.655">Conveniunt et sueta terunt domicilia, panis</l>
               <l n="12.656">Conscia conversi cenacula, dicta Sionis</l>
               <l n="12.657">Stare iugo et celsas Davidis tangere turres. </l>
               <l n="12.658">Hic media illorum genetrix divina, relictus</l>
               <l n="12.659">In terris nati splendor, pupilla videntis</l>
               <l n="12.660">A longe fidei; matrem quam dicere cuncti,</l>
               <l n="12.661">Observare omnes soliti absentisque magistri</l>
               <l n="12.662">Doctrina et virtus; sobolis promissa, beatum</l>
               <l n="12.663">Expectare docet Flamen Natique potentem</l>
               <l n="12.664">Sollicitare fidem votis donumque monebat.</l>
               <l n="12.665">Inde fuit quod dena illis consumpta rogando</l>
               <l n="12.666">Pollicitum caeleste dies auditaque crebro,</l>
               <l n="12.667">Unanimi repetita sono, cui fecerat imus</l>
               <l n="12.668">Pupillas manare calor, vox illa: “Paterni</l>
               <l n="12.669">Flamma veni cordis veniensque a pectore nati</l>
               <l n="12.670">Ardor ades, fax alma veni: promissa voluntas</l>
               <l n="12.671">Numinis, accensâ servis illabere flammâ.”</l>
               <l n="12.672">Vota Sioneis flagrabant talia tectis. </l>
            </div>
            <div type="poesis-caput">
               <head>20.</head>
               <l n="12.673"> Laetus ab Eois decies sol prodiit undis, </l>
               <l n="12.674">Occiduo toties mersisse sub aequore lassos</l>
               <l n="12.675">Fertur equos, quando his pietas collecta Sionem</l>
               <l n="12.676">Vocibus implebat: decimo lustraverat ortu</l>
               <l n="12.677">Iam Solymam et porta tantum distabat Eoa,</l>
               <l n="12.678">Quantum supremo medius quo fervet ab axe</l>
               <l n="12.679">Delius: hic subito commota furentibus auris</l>
               <l n="12.680">Alta domus tremere et ruere omnia visa repente;</l>
               <l n="12.681">Atque improvisus vibratus ab aethere turbo</l>
               <l n="12.682">Cum sonitu venit atque omnes pius occupat horror. </l>
               <l n="12.683">Suspiciunt, iterum, atque iterum fragor intonat ingens.</l>
               <l n="12.684">Aurae inter fremitum, tecti sub parte suprema</l>
               <l n="12.685">Spectatis rutilare vident laquearibus ignes,</l>
               <l n="12.686">Lumina vocales flammis referentia linguas.</l>
               <l n="12.687">Obstupuere animis omnes; sed maxima Virgo</l>
               <l n="12.688">Agnovit sonitum, voces linguasque facesque</l>
               <l n="12.689">Praesentis sponsi et nati promissa notavit.</l>
               <l n="12.690">Tum memorat: “Chari comites, advertite, quaeso,</l>
               <l n="12.691">Quem casum portenta ferant: descendit Olympo</l>
               <l n="12.692">Promissum Flamen, praesens est illius ignis. </l>
               <l n="12.693">Nunc animos tanto, socii, componite dono!”</l>
               <l n="12.694">Hic votis ardere omnes omnesque beati</l>
               <l n="12.695">Flaminis accessum implorant: tum fusa per auras</l>
               <l n="12.696">Lumina discretis linguas imitantia formis, </l>
               <l n="12.697">Cunctorum capiti insidunt penetrantque calore</l>
               <l n="12.698">Pectora: tunc omnes, fandi suprema potestas</l>
               <l n="12.699">Spiritus, afflato memorique in mente reposto</l>
               <l n="12.700">Cunctorum proprio populorum idiomate complet.</l>
            </div>
            <div type="poesis-caput">
               <head>21.</head>
               <l n="12.701"> At genetrix licet alma prius nec muneris huius</l>
               <l n="12.702">Esset inops, neque erat peregrini idiomatis expers,</l>
               <l n="12.703">Quam Coptus Phario audivit sermone loquentem, </l>
               <l n="12.704">Praesepis venerator Arabs, quam sensit et Indus</l>
               <l n="12.705">Voce sibi nota pandentem arcana iacentis</l>
               <l n="12.706">In stipula verbi; tamen adveniente recentis</l>
               <l n="12.707">Ad robur legis, divino Flamine, matris</l>
               <l n="12.708">Largo possessas cumulavit faenore dotes. </l>
               <l n="12.709">Haud aliter, fontis saturo quam si influat aethrae</l>
               <l n="12.710">Lympha cado, cui servandi nullum extat inane</l>
               <l n="12.711">Humoris spatium, positi variare liquoris</l>
               <l n="12.712">Desuper adveniens, poterit nova gutta saporem, </l>
               <l n="12.713">Non tamen efficiet, pleno quin vase redundet</l>
               <l n="12.714">Humor, et in partes circum simul effluat omnes. </l>
               <l n="12.715">Sic pariter Charitum iam pleno corde replevit</l>
               <l n="12.716">Flaminis adventus MARIAM, divinior esse</l>
               <l n="12.717">Quae poterat non plena magis: torrentior esse</l>
               <l n="12.718">Sic poterat neque plena magis, ut Numinis illo</l>
               <l n="12.719">Imbre superfuso flueret fieretque refusae</l>
               <l n="12.720">Virgineae torrens non unus copia lymphae.</l>
               <l n="12.721">Inde fuit quod linguarum flammaeque peractis</l>
               <l n="12.722">Prodigiis, haurire dedit prior omnibus illa</l>
               <l n="12.723">Divinos veri latices et fundere plenos</l>
               <l n="12.724">Flaminis accepti rivos, praesentibus orsa</l>
               <l n="12.725">Christicolis: quo fonte ipsi quos spiritus idem</l>
               <l n="12.726">Afflavit, primi lymphas hausere sodales. </l>
               <l n="12.727">Hac authore novae praeconia legis eadem</l>
               <l n="12.728">Iussa tonare die: nati doctrina per omnem</l>
               <l n="12.729">Intonuit Solymam; doctis praeconibus ipsa</l>
               <l n="12.730">Officium fidae praestare valente Magistrae. </l>
               <l n="12.731">Lux eadem summum, MARIA suadente litantem</l>
               <l n="12.732">Vidit Discipulum Cepham; sibi credita primum</l>
               <l n="12.733">Qui tunc supremae retulit mysteria cenae:</l>
               <l n="12.734">Quae matri et reliquis positam cingentibus aram,</l>
               <l n="12.735">Facta est partitio communis victima pane. </l>
            </div>
            <div type="poesis-caput">
               <head>22.</head>
               <l n="12.736"> Author erat fidei soboles; ea provida veri</l>
               <l n="12.737">Illius sed mater erat, quae turgida lacte</l>
               <l n="12.738">Pectora divino, nati quo cresceret orta</l>
               <l n="12.739">Progenies, vitae certos deplebat ad haustus, </l>
               <l n="12.740">Semper plena magis; cui Axe liquante perennes</l>
               <l n="12.741">Affluxus Austri divini flamine, crevit</l>
               <l n="12.742">Copia diffusae fidei per pignora mammae. </l>
               <l n="12.743">Hac pendere omnes, rerum hac evolvere casus</l>
               <l n="12.744">Auspice, Christiadum primos hac praeside patres,</l>
               <l n="12.745">Ritibus ambiguis certas praefigere leges</l>
               <l n="12.746">Consuetos, quodque illa tulit non vertere passos</l>
               <l n="12.747">In dubium, auditas matris, pro Numine voces</l>
               <l n="12.748">Amplexos, veri numquam cortina fefellit.</l>
            </div>
            <div type="poesis-caput">
               <head>23.</head>
               <l n="12.749"> Incertos tenuit patres variisque subegit</l>
               <l n="12.750">Obniti primum arbitriis nova gentibus aucta</l>
               <l n="12.751">Religio, poteratne rata pro lege vetustam</l>
               <l n="12.752">Praeputii servare fidem? Senioribus anceps</l>
               <l n="12.753">Consilium, nec qua Mosen ratione refigant</l>
               <l n="12.754">Inveniunt. Pleno patrum librare senatu,</l>
               <l n="12.755">Rem statuit princeps Cephas, cui matris ab ore</l>
               <l n="12.756">Sed prius edocto placuit contraria Mosi</l>
               <l n="12.757">Ingratos prohibens legis sententia cultros. </l>
               <l n="12.758">Vox nati vox matris erat vocisque peritum</l>
               <l n="12.759">Omnia complectens spirabat pectore Flamen.</l>
               <l n="12.760">Denique mater erat nati cultoribus astrum,</l>
               <l n="12.761">Quale Lycaonio libratum cardine puppes</l>
               <l n="12.762">Respiciunt, vel quale Pharus Nilotica lumen</l>
               <l n="12.763">Accendit; vel quod geminos ait esse pavescens</l>
               <l n="12.764">Navita Tyndaridas, talis fuit illa parentis </l>
               <l n="12.765">Virgineae pietas et opis secura potestas. </l>
            </div>
            <div type="poesis-caput">
               <head>24.</head>
               <l n="12.766"> Hoc avidi videre omnes quod fama ferebat, </l>
               <l n="12.767">Sed maius rumore ipso caeleste parentis</l>
               <l n="12.768">Prodigium; cupidusque illam qui dictus ab igne</l>
               <l n="12.769">Mysta (urbis, tulit Antiochi quae nomina regis)</l>
               <l n="12.770">Aspexit, quando populos transivit et oras</l>
               <l n="12.771">Terra Syrissa tuas; cum perrexisset in urbem,</l>
               <l n="12.772">Dilecto sobolis peregre sociata sodali</l>
               <l n="12.773">Mater Amazoniam, summa et caelestis Amazon. </l>
               <l n="12.774">Sermonae prius urbs, Ephesi modo nomine dicta est.</l>
               <l n="12.775">Hac visa Antistes proprii tunc nominis implens</l>
               <l n="12.776">Mensuram, caeli flammis Ignatius arsit. </l>
               <l n="12.777">Hanc Solymis, Graio veniens de litore iudex</l>
               <l n="12.778">Intuitus, non mortali de stirpe creatam</l>
               <l n="12.779">Dixisset, Pandionia sed Pallade maius</l>
               <l n="12.780">Numen, Eleusinae matris cultumque Dianae</l>
               <l n="12.781">Promeritam, suscepta Dei nisi vera doceret</l>
               <l n="12.782">Credulitas non esse Deas. Quae si Dea non est;</l>
               <l n="12.783">Divinae, dixit, Virgo sed proxima formae. </l>
            </div>
            <div type="poesis-caput">
               <head>25.</head>
               <l n="12.784"> Iam duplicem postquam Christus terrae ima reliquit,</l>
               <l n="12.785">Lustra dabant numerum, verae queis lucis egenti</l>
               <l n="12.786">Prima patrum voluit sudare industria Iudae.</l>
               <l n="12.787">Sed fidei steriles animos praebere labori</l>
               <l n="12.788">Exiguam, caeli quam ferret in horrea, messem,</l>
               <l n="12.789">Cum spectaret amans Iudaeae cura, salutis</l>
               <l n="12.790">Semina damnatis subtracta novalibus agros</l>
               <l n="12.791">In resides, meliore volat dispergere frugum</l>
               <l n="12.792">Proventu cultisque deos percellere saxis. </l>
               <l n="12.793">Ante tamen quam diserta migraret Idume</l>
               <l n="12.794">Messiae divina fides populisque remotis</l>
               <l n="12.795">Suave daret vitii posita lethale prementis</l>
               <l n="12.796">Libertate iugum, explorant materna fideles</l>
               <l n="12.797">Consilia heroes securaque lumina poscunt.</l>
               <l n="12.798">Illa sciens Nati imperium, superare iubentis</l>
               <l n="12.799">Discipulos totum, qui circumfunditur orbe, </l>
               <l n="12.800">Oceanum solisque vias Lunaeque meatus</l>
               <l n="12.801">Voce sequi; <sic>vastosque</sic> iacens procul insula ponto</l>
               <l n="12.802">Audiat hoc clamore Deum noscatque potentem</l>
               <l n="12.803">Cunctorum authorem scelerisque piamina discat;</l>
               <l n="12.804">“Ite viri,” dixit, “populoque inferte salutem</l>
               <l n="12.805">Qui procul est caeloque graves praedicite messes!”</l>
               <l n="12.806">Nec mora, conveniunt patres et sorte feroces</l>
               <l n="12.807">Partiti populos, sua quisque beante calescit</l>
               <l n="12.808">Regna replere fide convellere saxea Ditis</l>
               <l n="12.809">Obsequia ignotoque orbem componere vero. </l>
               <l n="12.810">Tunc MARIA suadente, parem quo sentiat omnis</l>
               <l n="12.811">Terra sonum, ne divisis non aequus inesset</l>
               <l n="12.812">Doctrinae sermo, caelesti Flamine docti</l>
               <l n="12.813">Per data communem credendi symbola normam</l>
               <l n="12.814">Expediunt, verae fidei quod symbolum aiunt. </l>
            </div>
            <div type="poesis-caput">
               <head>26.</head>
               <l n="12.815"> Iam tunc quisque suos meditari et volvere fines, </l>
               <l n="12.816">Et terras versare animo: iam pectore ferri</l>
               <l n="12.817">Intrepido medias, Christo quas addat, in urbes.</l>
               <l n="12.818">Alter Achaemenias suspirat et alter Iberos,</l>
               <l n="12.819">Armenias alius rupes et Caspia regna,</l>
               <l n="12.820">Messagetas alter, saevos considerat alter</l>
               <l n="12.821">Humano sine more Scythas: crudelibus optat</l>
               <l n="12.822">Misceri Hircanis alius; metitur arenas</l>
               <l n="12.823">Hic Lybicas; Indis, solioque sedentibus aureo</l>
               <l n="12.824">Alter amat certare<note place="foot" n="*">824 certare :
              certere</note> sophis; examinat ille</l>
               <l n="12.825">Maurorum attegias, nigros hic pectore versat</l>
               <l n="12.826">Aethiopas Medumque alter iam tranat Hydaspem.</l>
               <l n="12.827">Hic Nomadum populos rituque imbuta ferino</l>
               <l n="12.828">Pectora, Niligenas alter Memphimque salutat. </l>
               <l n="12.829">Hic Italas poscit gentes, huic Sequana cordi est. </l>
               <l n="12.830">Riphaeos alter saltus amnesque volutat</l>
               <l n="12.831">Bistonis ora tuos, Graiis ille incubat actis:</l>
               <l n="12.832">Optataeque illis, coram quas cernere necdum</l>
               <l n="12.833">Absentes poterant, veniunt ad somnia gentes. </l>
            </div>
            <div type="poesis-caput">
               <head>27.</head>
               <l n="12.834"> Postquam ferre fidem populis iam certus eundi</l>
               <l n="12.835">Quisque parat, matrem accedunt humilesque precantum</l>
               <l n="12.836">More petunt, natum maternis congrua votis</l>
               <l n="12.837">Auxilia et iussis vires exposcere coeptis. </l>
               <l n="12.838">Illa animos addit cunctis et Numine firmat</l>
               <l n="12.839">Propitio, tantoque aperit non posse potentem</l>
               <l n="12.840">Deesse operi natum, quos ille sequetur euntes. </l>
               <l n="12.841">His hilares dolor invadit, quod nulla profectis</l>
               <l n="12.842">Sors ultra matris promitteret ora tueri.</l>
               <l n="12.843">Queis illa: “Ite, viri, me non meus ante relinquet</l>
               <l n="12.844">Spiritus, extremi quam vos ex partibus orbis</l>
               <l n="12.845">Collectos videam. Vestrum sed tardior unus</l>
               <l n="12.846">Adveniet, summum tumulo facturus honorem, </l>
               <l n="12.847">Me tamen haud visa, saxi licet author aperti.”</l>
               <l n="12.848">Ille fuit Dydimus, quem tertia funeris Indo</l>
               <l n="12.849">Vexit ab amne dies; cupidusque sepulta tueri</l>
               <l n="12.850">Virginis ora, cavâ marmor grave sustulit urnâ,</l>
               <l n="12.851">Christiadum praesente choro, sed matris inani</l>
               <l n="12.852">Invento obstupuit saxo, signante superna</l>
               <l n="12.853">Acceptis penetrasse animam domicilia membris.</l>
               <l n="12.854">Postremum materna illis bene voce precata, </l>
               <l n="12.855">Ferre iubet cunctis vitae praeconia terris. </l>
            </div>
            <div type="poesis-caput">
               <head>28.</head>
               <l n="12.856"> Prolis ab excessu senas augusta legebat</l>
               <l n="12.857">Mater Olympiadas, quibus illa calente salutis</l>
               <l n="12.858">Cunctorum affectu, caelestis imagine vitae</l>
               <l n="12.859">Moribus expressa terrenos languida nexus</l>
               <l n="12.860">Vivendique moras Nato succensa ferebat.</l>
               <l n="12.861">Atque pedem filo veluti mordente ligata, </l>
               <l n="12.862">Candida contendit pro libertate columba,</l>
               <l n="12.863">Illa quidem mitis, neque vincula rumpere praeceps, </l>
               <l n="12.864">Sustinet et mollis tolerat retinacula lini, </l>
               <l n="12.865">Donec missa volet: talis mortale trahebat</l>
               <l n="12.866">Exilium genetrix animumque gravantia talis</l>
               <l n="12.867">Vincula sustinuit, donec spectare dedissent</l>
               <l n="12.868">Terrea divinos reslouta vetantia vultus.</l>
               <l n="12.869">Interea aeterni crescat quo gloria Nati</l>
               <l n="12.870">Ardet inexpletùm, seu quos Synagoga premebat, </l>
               <l n="12.871">Hortari ad robur, seu quos vis aegra timoris</l>
               <l n="12.872">Impeteret, pressa mentis formidine stantem</l>
               <l n="12.873">Virtutem suadere, pios vitamque calebat</l>
               <l n="12.874">Formare ad mores: ea demum credita cunctis</l>
               <l n="12.875">Numinis effigies verique serenus horizon. </l>
            </div>
            <div type="poesis-caput">
               <head>29.</head>
               <l n="12.876"> Tunc etiam cum plus oculis mortalibus absens</l>
               <l n="12.877">Spectari nequiit natus tellure relictis, </l>
               <l n="12.878">Visebat loca, progeniem referentia signis. </l>
               <l n="12.879">Saepe etenim poenale iugum, fatale cruento</l>
               <l n="12.880">Numinis excessu subiit visura theatrum. </l>
               <l n="12.881">Quam dulces fudit lacrymas, quam dulcia fixit</l>
               <l n="12.882">Oscula, divinum saxis memorantibus aestum!</l>
               <l n="12.883">Inde sacras tumuli rupes montisque cavata</l>
               <l n="12.884">Marmora, comprendi nimis impote mater adibat</l>
               <l n="12.885">Affectu, Natique locum, rorantibus ultro</l>
               <l n="12.886">Luminibus, genibus positis labrisque premebat. </l>
               <l n="12.887">Fecundos oleae coles, nemora alta virentis</l>
               <l n="12.888">Aeternùm, Tritoni tuae Diva innuba plantae, </l>
               <l n="12.889">Ascensu tentare frequens, mirabile nati</l>
               <l n="12.890">Impressum pedibus marmor duransque perenni</l>
               <l n="12.891">Prodigium signo, vultu praesente legebat.</l>
               <l n="12.892">Lustrales fluvii ripas, Iordanis arenas, </l>
               <l n="12.893">Virgo memor prolis pressit monumenta vocatae</l>
               <l n="12.894">A Patre delectae Sobolis, Paphiaeque volucris</l>
               <l n="12.895">Effigie, lota Nati cervice morantis</l>
               <l n="12.896">Flaminis, expendit meditans; gavisa sub illo</l>
               <l n="12.897">Gurgite terrigenum noxas impune resolvi. </l>
               <l n="12.898">Bethlemis stabulum, quod clam non nemo piorum</l>
               <l n="12.899">Isacidum templo aequarat pretioque redemptum</l>
               <l n="12.900">Excoluit factaeque nova sub lege fideli</l>
               <l n="12.901">Visendum exhibuit, turbae celebrare quotannis</l>
               <l n="12.902">Ingressu voluit Mater, brumalia quando</l>
               <l n="12.903">Solstitia aeternum referebant paupere natum</l>
               <l n="12.904">Hoc solem iacuisse specu tropicumque, parentis</l>
               <l n="12.905">Virgineos habuere sinus, ubi fixit eundem</l>
               <l n="12.906">Frigidus Aegoceros, astri cognomen inertis.</l>
               <l n="12.907">Saepe etiam patrios voluit lustrare penates </l>
               <l n="12.908">Et sacrae conclave domus, ubi Numinis Ales</l>
               <l n="12.909">Nuntius assumpta iuvenilis imagine frontis</l>
               <l n="12.910">Almum dixit Ave Verbique aeterna potestas,</l>
               <l n="12.911">Humanae suscepit onus servile figurae. </l>
               <l n="12.912">Hic memor illius, quo se sublime levavit</l>
               <l n="12.913">Tunc animi excessus, viditque augusta Tonantis</l>
               <l n="12.914">Ora patris viditque Patris quod ventre gerebat</l>
               <l n="12.915">In propria Verbum forma, liquefacta labansque</l>
               <l n="12.916">Pectore, divini vultus splendore calebat. </l>
               <l n="12.917">Discipulis eadem culto mutata sacello</l>
               <l n="12.918">Limina, pro mystis sortita libantibus aram </l>
               <l n="12.919">Et Dominae simulacra suae, cui insidet ulnis</l>
               <l n="12.920">Virgineis idem, qualem hic conceperat, infans. </l>
               <l n="12.921">Hos mortalis adhuc maiestas matris honores</l>
               <l n="12.922">Promeruit, quales humilis non passa fuisset</l>
               <l n="12.923">Virgo sibi fieri, caelo nisi prodita gratae</l>
               <l n="12.924">Iussa accessissent sobolis; quo Virgo suarum</l>
               <l n="12.925">Auspicium laudum, quas tota perennè reponet </l>
               <l n="12.926">Posteritas, fato necdum resoluta videret. </l>
            </div>
            <div type="poesis-caput">
               <head>30.</head>
               <l n="12.927"> Vitales genetricis adhuc morientia flatus</l>
               <l n="12.928">Viscera captabant illamque Hebraea tenebat</l>
               <l n="12.929">Praesentem tellus: condi<note place="foot" n="929">929 condi :
                candi</note> sibi templa petentem</l>
               <l n="12.930">Quando Numantino surgens urbs clara sepulchro,</l>
               <l n="12.931">Cui propria Augustus concessit nomina Caesar, </l>
               <l n="12.932">Hanc simul aspexit: veteris quae gratia facti</l>
               <l n="12.933">Vivit servatque lapis quem pressit, honorem. </l>
               <l n="12.934">Hesperidas Christi siquidem praecepta docenti</l>
               <l n="12.935">Una eademque potens – mirandum! – pluribus horâ</l>
               <l n="12.936">Apparere locis Virgo, dedit ora tueri</l>
               <l n="12.937">Hic sua; marmoreae stantem quam vertice pilae, </l>
               <l n="12.938">Aspexit Zebedeo ortus genitore Iacobus. </l>
               <l n="12.939">Huic etenim oranti fluvialis margine ripae,</l>
               <l n="12.940">Quam Tartessiacis implens fecundat Iberus</l>
               <l n="12.941">Dives aquis, alto vestigia figere saxo</l>
               <l n="12.942">Visa parens (sed quo caeli sub climate caesum</l>
               <l n="12.943">Marmor, adhuc nescit, qui illud caeleste fateri</l>
               <l n="12.944">Gaudet Iber) teretem divinus praeco columnam</l>
               <l n="12.945">Stare videt tollitque oculos saxumque prementem</l>
               <l n="12.946">Calce, stupet MARIAM, geniis cingentibus almam</l>
               <l n="12.947">Caelicolis matrem, cui circumfusus, Eois</l>
               <l n="12.948">Maior erat Phoebi radiis, pro cyclade splendor</l>
               <l n="12.949">Dein sobolis charum sic est affata sodalem:</l>
               <l n="12.950">“En Iacobe mei, Solymis prout ante ferebam, </l>
               <l n="12.951">Polliciti completa fides: potiore novatam</l>
               <l n="12.952">Tellurem cum messe coles, tibi nostra daturum</l>
               <l n="12.953">Lumina promisi: qui te modo sustinet, hic est</l>
               <l n="12.954">Plus reliquis fecundus ager fideique receptae</l>
               <l n="12.955">Virtutisque ferax, mea quem materna fovendum</l>
               <l n="12.956">Suscipiet pietas aderitque ad vota potestas. </l>
               <l n="12.957">Quare age, in hoc ipso, quo me tua lumina cernunt</l>
               <l n="12.958">Stare loco, victura meis altaria sacris</l>
               <l n="12.959">Attolle et mollire domum qua cinge faventes, </l>
               <l n="12.960">Propitiasque meum nomen celebrantibus aras.”</l>
               <l n="12.961">Dixit et ascensu nubis non visa recessit.</l>
               <l n="12.962">Hinc vehemens hac matre calet telluris Iberae</l>
               <l n="12.963">Religio, cui ipsa datum non segnis amorem</l>
               <l n="12.964">Mater, opis vacuo numquam calet imbre referre. </l>
            </div>
            <div type="poesis-caput">
               <head>31.</head>
               <l n="12.965"> Non Solymaea modo illius praesentia certum</l>
               <l n="12.966">Auxilium contenta fuit protendere fidis</l>
               <l n="12.967">Christicolis: aequor donorum prodiga sulcat.</l>
               <l n="12.968">Illa feras Asiae gentes invisit amato</l>
               <l n="12.969">Discipulo comes et subiit Latoidos aris</l>
               <l n="12.970">Famosas Ephesi turres, cui sanctius illa</l>
               <l n="12.971">Condita Virgineae starent delubra parenti, </l>
               <l n="12.972">Quam venatrici voluit quae stare Dianae</l>
               <l n="12.973">Cassa fides: templis tamen hic praesaga colendam</l>
               <l n="12.974">Signabat puram Virgo Latonia matrem. </l>
               <l n="12.975">Hospitis urbs vero tantae dignata benigno</l>
               <l n="12.976">Accessu tantique memor non deses honoris</l>
               <l n="12.977">Posteritas, pleno patrum acclamante senatu,</l>
               <l n="12.978">Verbiparam, stabili dixit pro laude, parentem,</l>
               <l n="12.979">Numinis hanc matrem postquam non posse vocari,</l>
               <l n="12.980">Haeretico fremuit praesul Bizantius ore.</l>
            </div>
            <div type="poesis-caput">
               <head>32.</head>
               <l n="12.981"> Postquam Asiae gentes Ephesumque piasset inani</l>
               <l n="12.982">Saxorum cultu, populisque ad vera subactis</l>
               <l n="12.983">Dogmata constantes fidei pastoria patrum</l>
               <l n="12.984">Servaret doctrina greges; quae singula matris</l>
               <l n="12.985">Auxilio, princeps volucrum quem denotat ales</l>
               <l n="12.986">Discipuli labor absolvit; praesaga suorum</l>
               <l n="12.987">Fatorum genetrix Natumque secuta vocantem,</l>
               <l n="12.988">Versa Sioneis reddit vestigia tectis. </l>
            </div>
            <div type="poesis-caput">
               <head>33.</head>
               <l n="12.989"> Excipit Ionios Ephesus Sarmonia fluctus, </l>
               <l n="12.990">Audaces pelagi tuta statione carinas,</l>
               <l n="12.991">Aegeas Lytiasque gravi sub merce procellas</l>
               <l n="12.992">Sulcantes servare potens, implere paratas</l>
               <l n="12.993">Assyrios Austri primo sub flamine portus.</l>
               <l n="12.994">Hinc Solymam reditura parens augusta per altum</l>
               <l n="12.995">Ire parat; quam puppe sequi, qui stipite fixae</l>
               <l n="12.996">Successit soboli natus, non degener unquam</l>
               <l n="12.997">Materni lateris comes et collega calebat. </l>
               <l n="12.998">Virginis haec proles, proprio quam funere Phoenix</l>
               <l n="12.999">Aethereus matri moriens ardensque reliquit. </l>
            </div>
            <div type="poesis-caput">
               <head>34.</head>
               <l n="12.1000"> Tempus erat, non quod nigris Aquilonibus undas</l>
               <l n="12.1001">Asperat Aeolisque tumentia flatibus ora</l>
               <l n="12.1002">Solvit hiems. Ver illud erat, sollemnia mortis</l>
               <l n="12.1003">Festa triumphatae, cum sub iuga missus Averni</l>
               <l n="12.1004">Maereret princeps perque annua sacra teneret</l>
               <l n="12.1005">Victoris memores Messiae gloria gentes. </l>
               <l n="12.1006">His Ephebi sacris mater sollemne peractis, </l>
               <l n="12.1007">Aequoris Ionios meditans rate vincere fluctus, </l>
               <l n="12.1008">Legit Ioannem socium pluresque relinqui </l>
               <l n="12.1009">Nolentes, materna omnes quos traxerat oris </l>
               <l n="12.1010">Gratia, Discipulum patrem MARIAMque secuti,</l>
               <l n="12.1011">Praeponunt patriis pelagi discrimen arenis. </l>
               <l n="12.1012">Sed nullum discrimen erat, queis praefuit illa</l>
               <l n="12.1013">Virgo maris Regina potens; qua praeside tutum</l>
               <l n="12.1014">Naufragiis damnata dabant quoque caerula litus. </l>
               <l n="12.1015">Quos<note place="foot" n="*">1015 Quos : Quas</note> Asiae vero
            gentes Ephesusque superba</l>
               <l n="12.1016">Sortitique fidem populi, pro matre deinceps</l>
               <l n="12.1017">Mortali numquam spectanda lumine, luctus, </l>
               <l n="12.1018">Quos gemitus fudere, volet qui discere, matris</l>
               <l n="12.1019">Ponderet excelsae dotes, concessit amoris</l>
               <l n="12.1020">Cui simul augustum natura et gratia sceptrum. </l>
               <l n="12.1021">Haec Solymae iam visa redux, velut aethere lapsum</l>
               <l n="12.1022">Suscipitur sidus, cuius splendore subactae</l>
               <l n="12.1023">Pallentes animarum umbrae quas caeca premebat</l>
               <l n="12.1024">Effuso Synagoga metu, dare docta pusillae</l>
               <l n="12.1025">Ad fidei stragem, poenas, ludibria, mortes. </l>
               <l n="12.1026">Hac siquidem praesente calor pressique fatiscens</l>
               <l n="12.1027">Crevit amor veri, cui tunc nova praebita virtus</l>
               <l n="12.1028">Supra Moseas rutilum caput extulit umbras. </l>
            </div>
            <div type="poesis-caput">
               <head>35.</head>
               <l n="12.1029"> Quatuor et denis vivens expleverat altam</l>
               <l n="12.1030">Aetatem lustris, non impletura sequentem</l>
               <l n="12.1031">Mater Olympiadem, cum succedente propinquo</l>
               <l n="12.1032">Vincula flagrarent rumpi vitalia fato.</l>
               <l n="12.1033">Iam prope stabat atrox, rabidam quo poscat Idumen</l>
               <l n="12.1034">Ad meritas, Nemesis, Christi pro funere poenas,</l>
               <l n="12.1035">Sanguineo mala saeva minans armata flagello:</l>
               <l n="12.1036">Iamque potens belli divini sanguinis ultor</l>
               <l n="12.1037">Surgebat Romae princeps, Solymaea Latinis, </l>
               <l n="12.1038">Perfidiam ulturis subiturus moenia signis. </l>
               <l n="12.1039">Spectaret Latias, urbi Temploque vocatas</l>
               <l n="12.1040">Ne caeli Regina faces coetusque suorum</l>
               <l n="12.1041">(Quisque fuit, pietas haesit cui vera) clientum</l>
               <l n="12.1042">Sollicitam pro matre gerens aeterna Tonantis</l>
               <l n="12.1043">Immensi soboles fidaque propagine curam,</l>
               <l n="12.1044">Sacrilega tellure monet migrare propinquo</l>
               <l n="12.1045">Immeritos plecti excidio bellique ruinis,</l>
               <l n="12.1046">Felici statuit matrem subducere letho. </l>
            </div>
            <div type="poesis-caput">
               <head>36.</head>
               <l n="12.1047"> Quae fuit haec lethi species visque ultima corpus</l>
               <l n="12.1048">Exanimans? Qua tabe peti morboque resolvi</l>
               <l n="12.1049">Hanc decuit? Num febris edax absumpserat aegra</l>
               <l n="12.1050">Viscera lethalique artus extinxerat igne?</l>
               <l n="12.1051">Num stomachi dolor, aut lateris pleuritide costas</l>
               <l n="12.1052">Pressit et iliacum vexans praecordia virus?</l>
               <l n="12.1053">Virgineos petiit nephritis barbara lumbos, </l>
               <l n="12.1054">Aut sua convulsi traxerunt funera nervi? </l>
               <l n="12.1055">Omnibus his nato damnatis iudice morbis, </l>
               <l n="12.1056">Nulla fuit tantae, membrorum visa parenti</l>
               <l n="12.1057">Apta lues: neque enim laedi materna probabat,</l>
               <l n="12.1058">In sua caelestis vertit quae viscera, Natus.</l>
               <l n="12.1059">Nullam intemperiem morbi sentire decebat</l>
               <l n="12.1060">Membra, mali istius radice carentia, culpâ.</l>
               <l n="12.1061">Divinos meruit verti qui sanguis in artus,</l>
               <l n="12.1062">Quae ratio livore petet purumque cruoris</l>
               <l n="12.1063">Virginei subiget quae lex tabescere florem?</l>
               <l n="12.1064">Nec sua tergeminas lassabant licia divas</l>
               <l n="12.1065">Nullaque Virgineis inerant fastidia filis. </l>
               <l n="12.1066">Quin etiam, fatis quod se didicisse ferebant, </l>
               <l n="12.1067">Nullius hanc morbi ruituram funere, semper</l>
               <l n="12.1068">Hoc versare datum credunt sub pollice stamen. </l>
               <l n="12.1069">Hac maestae non lege deae, quod staminis esset</l>
               <l n="12.1070">Aurea materies, series fili aurea, qualis</l>
               <l n="12.1071">Non fuit ulla hominum; siquidem tunc aethere lapsa</l>
               <l n="12.1072">Aurea Phryxeae pecudis de vellere lana</l>
               <l n="12.1073">Implebat sine more colum: qua sorte sorores</l>
               <l n="12.1074">Iucundae, pensis hilares filisque vacabant. </l>
               <l n="12.1075">At non Taenaridum fuerat laus ista sororum</l>
               <l n="12.1076">Aureas exonerare colus Phryxeaque lanae</l>
               <l n="12.1077">Cocyti nigris deducere vellera fusis,</l>
               <l n="12.1078">Sed Charitum fuit iste labor, queis parte serena</l>
               <l n="12.1079">Aethereis Eoi iussis considere, Numen</l>
               <l n="12.1080">Augustae matris vitalia pollice fila</l>
               <l n="12.1081">Caelesti torquere dedit; quo munere<note place="foot" n="*">1081 munere
                : numere</note> factum est, </l>
               <l n="12.1082">Solum virgineos numeraret gratia soles.</l>
               <l n="12.1083">Ut sensere autem missae de corpore tempus</l>
               <l n="12.1084">Advenisse animae, ferro cunctante resecti</l>
               <l n="12.1085">Divisa in calathos glomerarunt licia fili. </l>
               <l n="12.1086">Atque ea tergeminae cum sufficientia pallae</l>
               <l n="12.1087">Stamina torta vident, Charites velamina texunt</l>
               <l n="12.1088">Hinc tria; Virgineoque ornant se velleris auro. </l>
               <l n="12.1089">Unde ipsi Euphrosynae, Aglaiae, blandaeque Thaliae,</l>
               <l n="12.1090">Phryxeae accessit non simplex gratia lanae. </l>
               <l n="12.1091">Quanta parens! Cuius filum vitale venustus</l>
               <l n="12.1092">Fit Charitum ornatus: quarum caelestis origo</l>
               <l n="12.1093">Et decor effulsisse isto de stamine gaudet. </l>
            </div>
            <div type="poesis-caput">
               <head>37.</head>
               <l n="12.1094"> Post ubi morborum quaevis apparuit impar</l>
               <l n="12.1095">Et non digna animam membris extrudere tabes</l>
               <l n="12.1096">Virgineam; carnis vitales rumpere nexus</l>
               <l n="12.1097">Dignior, illa suo resecandi vincula telo, </l>
               <l n="12.1098">Iussa capit divinus Amor, par funeris author.</l>
               <l n="12.1099">Is licet in matrem rutilas vibrare sagittas</l>
               <l n="12.1100">Assiduus, iactis plenam exornasse pharetram</l>
               <l n="12.1101">Visus erat telis, MARIAE quae corda petebant</l>
               <l n="12.1102">Necdum morte tenus. Maior tamen omnibus una</l>
               <l n="12.1103">Postremùm restabat adhuc, sine funere numquam</l>
               <l n="12.1104">Pectora divinae subitura parentis, arundo.</l>
               <l n="12.1105">Haec ea cuspis erat, quae sola immane profundum</l>
               <l n="12.1106">Ac medium tetigit divini pectoris ardens</l>
               <l n="12.1107">Centrum, ubi supremo saturata ardore, stupendo</l>
               <l n="12.1108">Incaluit flammarum aestu, quo solvitur omnis, </l>
               <l n="12.1109">Cera velut, commixtae animae cum corpore nexus. </l>
            </div>
            <div type="poesis-caput">
               <head>38.</head>
               <l n="12.1110"> Sed prius extremo MARIAE quam funus ab arcu</l>
               <l n="12.1111">Missa sagitta daret, Numen fatalis adesse</l>
               <l n="12.1112">Deliquii voluit testes tumulique paratos</l>
               <l n="12.1113">Officio caros moriturae matris alumnos;</l>
               <l n="12.1114">Gentibus aetherei danda pro lege Magistri</l>
               <l n="12.1115">Ultima regnorum passos divortia fratres.</l>
               <l n="12.1116">Aligeris data cura, procul Iordane profectos</l>
               <l n="12.1117">Praecones fidei Solymaeis reddere tectis</l>
               <l n="12.1118">Ignaros quo fata vocant modicaque diei</l>
               <l n="12.1119">Parte per immensos aethrae transferre meatus. </l>
               <l n="12.1120">Confestim non segne leves penetrare remotos</l>
               <l n="12.1121">Immani spatio populos, caelestibus acti</l>
               <l n="12.1122">Imperiis abeunt genii verique satorem</l>
               <l n="12.1123">Quisque suum, sed non una regione repertum</l>
               <l n="12.1124">Nube tegit raptumque solo et denso aere septum</l>
               <l n="12.1125">Sustulit et campos felix transire liquentes,</l>
               <l n="12.1126">Exonerat gravidam Solymaeo in pulvere nubem.</l>
            </div>
            <div type="poesis-caput">
               <head>39.</head>
               <l n="12.1127"> Praescia fatorum genetrix, cui nuntius Ales</l>
               <l n="12.1128">Iam tempus fluxisse tulit, quo iussa caducas</l>
               <l n="12.1129">Terrigenum tolerare vices; modo florida semper</l>
               <l n="12.1130">Caelica Reginae titulo sibi debita pandi</l>
               <l n="12.1131">Atria dicebat: flamma maiore liquescens</l>
               <l n="12.1132">Amplexum Nati voto crescente petebat. </l>
               <l n="12.1133">Iam quoque sidereus postremi praevia teli</l>
               <l n="12.1134">Spicula vibrabat MARIAE ferientia pectus</l>
               <l n="12.1135">Arcitenens; membrisque sacro languore solutis</l>
               <l n="12.1136">Virgineos spondae lethali affixerat artus. </l>
               <l n="12.1137">Nixa thoro genetrix, omnis vi libera morbi, </l>
               <l n="12.1138">Uno animi languore labat flammisque liquescit</l>
               <l n="12.1139">Numinis: his facibus, vitae fugientis agonem</l>
               <l n="12.1140">Dum peragit, totam moriens illustrat arenam. </l>
               <l n="12.1141">At quia divelli membris, prius illa sciebat</l>
               <l n="12.1142">Luctantem non posse animam, quam prolis amatae</l>
               <l n="12.1143">Discipuli, sparsi regnis, fatale cubantem </l>
               <l n="12.1144">Atque una extremo consumi ardore viderent. </l>
               <l n="12.1145">Illa venire viros optat terrisque serendae</l>
               <l n="12.1146">Doctrinae heroum vultu praesente resolvi.</l>
               <l n="12.1147">Adveniunt multumque prius caeleste stupentes</l>
               <l n="12.1148">Consilium, quod eadem immane absentibus hora, </l>
               <l n="12.1149">Nota daret Solymae fratrum simul ora tueri;</l>
               <l n="12.1150">Cuncti adeunt matris limen stratoque repertam</l>
               <l n="12.1151">Divino languore premi, prono ore salutant. </l>
               <l n="12.1152">Illa altum pupillae acie purisque vibratis</l>
               <l n="12.1153">Luminibus, veluti fatum complentibus omne</l>
               <l n="12.1154">Discipulis lethi iaculum finale rogaret;</l>
               <l n="12.1155">Fixa polo siluit: placidis dein vocibus usa</l>
               <l n="12.1156">Et vultum conversa, omnes ex nomine caros</l>
               <l n="12.1157">Ad sua submissos appellat funera fratres, </l>
               <l n="12.1158">Atque ait: “Est gratum, o socii, Natique propago</l>
               <l n="12.1159">Fida mei, quod vestra animi virtute levari</l>
               <l n="12.1160">Iam moritura queam et pulchro sudore madentes</l>
               <l n="12.1161">Aspiciam sparso fidei pro semine frontes. </l>
               <l n="12.1162">Me natus migrare iubet fatique supremas</l>
               <l n="12.1163">Expecto vires: vos prout coepistis, opimas</l>
               <l n="12.1164">Durate ad messes: vestri praeclara laboris</l>
               <l n="12.1165">Natus erit merces.” Tentabat dicere plura,</l>
               <l n="12.1166">Sed tacuit: quam tunc graviore sagittifer Ales</l>
               <l n="12.1167">Accendit iaculo, medio quod pectore fixit. </l>
               <l n="12.1168">Tunc languere magis Virgo labefactaque amoris</l>
               <l n="12.1169">Vulnere dissolvi et contortae cuspidis igne</l>
               <l n="12.1170">Deficere extremoque oculos componere fato.</l>
               <l n="12.1171">Postremi necdum fuit ista potentia teli, </l>
               <l n="12.1172">Tunc lacrymis peregrina patrum praesentia matrem</l>
               <l n="12.1173">Invocat et donec poterat sentire loquentes, </l>
               <l n="12.1174">(Hoc potuit sed morte tenus) se quisque potenti</l>
               <l n="12.1175">Insinuat Charitum Dominae fideique labores</l>
               <l n="12.1176">Commendat precibus migrantis in astra patronae. </l>
               <l n="12.1177">Annuit illa patrum votis spondetque futuram</l>
               <l n="12.1178">Interpellato memorem ad suffragia nato.</l>
               <l n="12.1179">Illi plura loqui matrique audire calenti</l>
               <l n="12.1180">Quisque suas, almae quas prolis in horrea messes</l>
               <l n="12.1181">Intulit, effari: sacro quae regina lavacro</l>
               <l n="12.1182">Abluit, ut gemino, quo sol oriturque caditque</l>
               <l n="12.1183">Litore, utroque velut, superum qui sustinet orbem, </l>
               <l n="12.1184">Cardine, divini pateant praeconia veri, </l>
               <l n="12.1185">Exurgatque datum caeli cum faenore semen. </l>
               <l n="12.1186">“Immansuetae” aiunt, “posuere ferocia gentes</l>
               <l n="12.1187">Corda volente Deo princepsque propago quietum</l>
               <l n="12.1188">In nos suspiciunt animum subdique volentem. </l>
               <l n="12.1189">Et quamvis rabidus pia crescere semina Pluto</l>
               <l n="12.1190">Immisso terrore vetat prohibetque calentes</l>
               <l n="12.1191">Igne suo everti peregrinis legibus aras,</l>
               <l n="12.1192">Nequicquam tamen ille furit desertaque sacra</l>
               <l n="12.1193">Impia fert casso Stygius livore satelles. </l>
               <l n="12.1194">Iam Christum vox multa sonat: veneratur IESUM</l>
               <l n="12.1195">Indus, Iber, Samothrax, Auson, Scytha, Parthus, Achaeus,</l>
               <l n="12.1196">Medus, Achaemenius, Maurus, mutator Eoae</l>
               <l n="12.1197">Mercis Arabs, Colchi, Brachmanes, Susa, Canopus. </l>
               <l n="12.1198">Iamque tui famuli, genetrix, Tiberimque Tagumque</l>
               <l n="12.1199">Eridanum, Euphratem, Rhodanum, bibimusque ruentem</l>
               <l n="12.1200">Amne Tigrim; Colcho Eoum cum Phaside Gangem, </l>
               <l n="12.1201">Nomine gaudentem duplici libavimus Istrum, </l>
               <l n="12.1202">Et septemgemini numeravimus ostia Nili,</l>
               <l n="12.1203">Saxosumque sonans Hypanis iam suavia nati</l>
               <l n="12.1204">Sub iuga, iam Tanais, iam barbarus ivit Araxes,</l>
               <l n="12.1205">Quique sitim nostris oppressit faucibus amnis, </l>
               <l n="12.1206">Lustrandis eadem successit gentibus unda.”</l>
            </div>
            <div type="poesis-caput">
               <head>40.</head>
               <l n="12.1207"> Laeta fide properâ populorum laetaque patrum</l>
               <l n="12.1208">Fecundo sudore parens, tulit ore sereno,</l>
               <l n="12.1209">Ut potuit languorque sacri permisit amoris</l>
               <l n="12.1210">Aethereo lectas veri de semine fruges. </l>
               <l n="12.1211">Paupere compositam strato, dum quisque relatis</l>
               <l n="12.1212">Solatur fidei palmis memorantque salutis</l>
               <l n="12.1213">Felix auspicium positumque volentibus ultro</l>
               <l n="12.1214">Suave iugum populis, MARIAM nova vota fatigant.</l>
               <l n="12.1215">Ardebat cui prolis amor, sub pane latentem</l>
               <l n="12.1216">Expetiit natum, summi felicia fati</l>
               <l n="12.1217">Gaudia: suscepit Cepha praebente morantem</l>
               <l n="12.1218">Sub dapis effigie sobolem; velata sed uni</l>
               <l n="12.1219">Non erat hic soboles matri, cui vera remoto</l>
               <l n="12.1220">Exhibita est facies velo aeternumque vocantis</l>
               <l n="12.1221">Ad solium, audivit verba invitantia Nati. </l>
               <l n="12.1222">Vix dape consumpta, iaculum fatale coruscat</l>
               <l n="12.1223">Caelicus Arcitenens matrisque in pectore figit</l>
               <l n="12.1224">Fervidus atque animam membris exire lacessit. </l>
               <l n="12.1225">Tunc simul extremus MARIAM liquefecit amoris</l>
               <l n="12.1226">Impetus et purae dissolvit vincula carnis. </l>
            </div>
            <div type="poesis-caput">
               <head>41.</head>
               <l n="12.1227"> Praesto erat hic Natus matremque ad pectora stringit</l>
               <l n="12.1228">Corporis immunem; circumdat lumine numquam</l>
               <l n="12.1229">Occiduo, quo sideream fulgere decebat</l>
               <l n="12.1230">Reginam amplexuque tenet; neque copia deerat</l>
               <l n="12.1231">Magna ministrorum MARIAE paeana canentum. </l>
               <l n="12.1232">Tum subito natus, prius ad rutilantia stellis</l>
               <l n="12.1233">Sublimem quam regna ferat, terrae abdita pandit, </l>
               <l n="12.1234">Aligerum famulante choro: patefecit Averna</l>
               <l n="12.1235">Reginae subitura iugum Ditisque superbi</l>
               <l n="12.1236">Mancipia, in leges Dominae ventura retexit. </l>
               <l n="12.1237">Hic Stygius trepidare metu MARIAMque vereri</l>
               <l n="12.1238">Increpitus, tenet ora Draco matrisque subactus</l>
               <l n="12.1239">Imperiis, ausus contra nihil hiscere, spumat</l>
               <l n="12.1240">Ad rabiem pressoque oris labra torquet hiatu.</l>
            </div>
            <div type="poesis-caput">
               <head>42.</head>
               <l n="12.1241"> Lustrales pariter flammas et patris amatos</l>
               <l n="12.1242">Ostendit manes, non parvo errata calore</l>
               <l n="12.1243">Tenvia reddentes, donec vis ignea totum</l>
               <l n="12.1244">Absumat quod labis inest caeloque reponat. </l>
               <l n="12.1245">Carceris istius matrem dedit esse potentem</l>
               <l n="12.1246">Mox etiam natus, tali sermone locutus: </l>
               <l n="12.1247">“En genetrix dilecta, audit quoque flammea leges</l>
               <l n="12.1248">Ista vorago tuas: poenis exolvere mentes</l>
               <l n="12.1249">Te penes est, quacumque petes, modo siqua voluntas</l>
               <l n="12.1250">Est tibi, vel plures animas hoc carcere solvi, </l>
               <l n="12.1251">Posce, parens.” Harum genetrix miserata dolores, </l>
               <l n="12.1252">Supplicis in morem placida sic voce requirit:</l>
               <l n="12.1253">“Nate, peto cunctos.” “Cunctos dabo” filius inquit,</l>
               <l n="12.1254">“Et tota ad Patrem turba haec captiva volabit.”</l>
               <l n="12.1255">Tum subito Aligeris iussa excipientibus infit:</l>
               <l n="12.1256">“Ite, leves genii, flammisque exolvite mentes, </l>
               <l n="12.1257">Lustralis quas poena tenet: satis igne piata</l>
               <l n="12.1258">Haec quoque materno lux accessura triumpho</l>
               <l n="12.1259">Laeta adsit caramque sequens petat astra patronam.” </l>
               <l n="12.1260">Nec mora; flammivomo genii captiva profundo</l>
               <l n="12.1261">Agmina deducunt vacuantque gementibus antrum</l>
               <l n="12.1262">Terrigenis, rutili actutum qui luce beata,</l>
               <l n="12.1263">Aeternas grates, facti pro laude rependunt. </l>
            </div>
            <div type="poesis-caput">
               <head>43.</head>
               <l n="12.1264"> Interea laeto matris nil triste profati</l>
               <l n="12.1265">Occubitu socii, cui nil lugubre timeri</l>
               <l n="12.1266">Fas erat, immensum norant cui natus honorem</l>
               <l n="12.1267">Reginae et solium caeli sublime dedisset, </l>
               <l n="12.1268">Sed matrem celebrare omnes matremque vocare</l>
               <l n="12.1269">Solliciti, summa funus pietate procurant. </l>
               <l n="12.1270">Tangere quisque manu, aut casto minus ore tueri</l>
               <l n="12.1271">Depositum caeleste timet; diffusa per artus</l>
               <l n="12.1272">Tanta erat exanimes maiestas, tanta decoris</l>
               <l n="12.1273">Gratia Virgineique sacros spirantis amores</l>
               <l n="12.1274">Corporis exundans fulgor mirandaque vultus</l>
               <l n="12.1275">Nativa Charitum residens in sede venustas. </l>
            </div>
            <div type="poesis-caput">
               <head>44.</head>
               <l n="12.1276"> Palladiae frondis gaudet qui nomine collis, </l>
               <l n="12.1277">Molliter acclivi radice extendit aprico</l>
               <l n="12.1278">Se Solymam versus spatio, quo stabat avitum</l>
               <l n="12.1279">Exanimo cineri et MARIAE pro funere marmor. </l>
               <l n="12.1280">Constituunt illo matrem componere saxo</l>
               <l n="12.1281">Discipuli patresque ipsi dare colla beatis</l>
               <l n="12.1282">Artibus exoptant; quorum tot plena triumphis</l>
               <milestone unit="page" n="510"/>
               <l n="12.1283">Canities, palmis fidei laurisque superba</l>
               <l n="12.1284">Tempora, maternum certant producere funus. </l>
               <l n="12.1285">Qui mox fronte sitis tot lauri umbrata corallis, </l>
               <l n="12.1286">Virgineo subdunt Victores colla feretro. </l>
               <l n="12.1287">Dicite quae tanto splendore elata potestas, </l>
               <l n="12.1288">Maiestasque fuit? Portare cadavera regum, </l>
               <l n="12.1289">Par ubi vel virtus, vel apex certavit honoris, </l>
               <l n="12.1290">Qualis erat, dum colla humili praebere calebat</l>
               <l n="12.1291">Numinis ancillae, divini purpura caetus? </l>
            </div>
            <div type="poesis-caput">
               <head>45.</head>
               <l n="12.1292"> Finierat castos ritus complexa sepulchri</l>
               <l n="12.1293">Religio; revoluta sacros iam texerat artus</l>
               <l n="12.1294">Petra; sui meliore parens cum parte, profundo</l>
               <l n="12.1295">Telluris gremio, aeternum Plutonis averni</l>
               <l n="12.1296">Imperium, Nato sceptrum praebente teneret. </l>
               <l n="12.1297">“En tibi, mater” ait Natus, “iam subdita parent</l>
               <l n="12.1298">Tartara; nobilior titulo tibi debitus aequo, </l>
               <l n="12.1299">Poscit honor solii reginam: proxima Patri</l>
               <l n="12.1300">Et mihi, stat rutilis sedes instructa pyropis, </l>
               <l n="12.1301">Quem genitor tibi, supremum testatus amorem, </l>
               <l n="12.1302">Sessurae caelo aptavit, fulgentior ipso</l>
               <l n="12.1303">Sole thronus, quo te genetrix modo postulat almus</l>
               <l n="12.1304">Ipse sedere Pater superosque capessere fasces.</l>
               <l n="12.1305">Nec melior pars una tui discreta caducis</l>
               <l n="12.1306">Artubus astra petet; surget pars altera, menti</l>
               <l n="12.1307">Aeterna compage comes; nec differo nexum:</l>
               <l n="12.1308">Protinus acceptis venies ad sidera membris.”</l>
               <l n="12.1309">Tum subito Styge deserta, sublime volantes,</l>
               <milestone unit="page" n="511"/>
               <l n="12.1310">Divina cum prole parens caelique ministri</l>
               <l n="12.1311">Aligeri, simul immodico lustralis Averni</l>
               <l n="12.1312">Agmine (materno spolio) penetrante latentis</l>
               <l n="12.1313">Adversos terrae silices et viscera dura, </l>
               <l n="12.1314">Deveniunt Solymam laeti acceduntque sepulchri</l>
               <l n="12.1315">Virginei marmor; tumuloque iacentia matris</l>
               <l n="12.1316">Membra vident, sine tabe, animam expectantia membra.</l>
               <l n="12.1317">His subito Natus mortem depellit et artus</l>
               <l n="12.1318">A fato resides vitali lumine complet </l>
               <l n="12.1319">Atque prior matrem caeli ad sublimia tollit. </l>
               <l n="12.1320">Nec mora, perpetuas regni acceptura coronas, </l>
               <l n="12.1321">Tota simul, revocato animae cum corpore nexu, </l>
               <l n="12.1322">Lustrali pariter flammarum ardore solutis</l>
               <l n="12.1323">Spiritibus comitata piis, resonante per omnes</l>
               <l n="12.1324">Aetheris augusto genetricis nomine tractus,</l>
               <l n="12.1325">Sidereas Virgo volat exaltata per auras. </l>
               <l n="12.1326">Mox Patris amplexu felix lucisque recepta</l>
               <l n="12.1327">Immensae solio superos vidit altior omnes,</l>
               <l n="12.1328">Donorum Charitumque potens regina, levandis</l>
               <l n="12.1329">Terrigenûm, matris sensu studiosa ruinis,</l>
               <l n="12.1330">Naturae imperium, caeli ac telluris amores, </l>
               <l n="12.1331">Augustae nomen, fasces et culmen adepta. </l>
            </div>
            <div type="poesis-caput">
               <head>46.</head>
               <l n="12.1332"> Haec tibi Pieridum modulatâ celsior omni</l>
               <l n="12.1333">Laude Parens, quae nostra rudi fuit ore Thalia</l>
               <l n="12.1334">Ausa loqui, si digna tuo sunt lumine, prona</l>
               <milestone unit="page" n="512"/>
               <l n="12.1335">Fronte fero: tibi conatu sudavimus isto. </l>
               <l n="12.1336">Imparis ingenii damnet si parva laborem</l>
               <l n="12.1337">Gratia, nil moror: affectu sperare faventem</l>
               <l n="12.1338">Te Dominam, grandi non mentis acumine prodest. </l>
               <l n="12.1339">Istud erat quod respexit Iesseidos author.</l>
               <l n="12.1340">Id vero quo nunc, Genetrix, te respicit, hoc est:</l>
               <l n="12.1341">Ut sibi supremis placidum sit habere Tonantem</l>
               <l n="12.1342">In fatis: tua si numquam mortalibus anceps</l>
               <l n="12.1343">Est pietas, crepero non sit sub agone potestas</l>
               <l n="12.1344">Mollior, extremae sit vis tua laurea luctae.</l>
               <l n="12.1345">Hoc voveo, et voti qui et vitae terminus esto.</l>
            </div>
            <trailer>
               <emph>Ad omnipotentis Dei et purissimae Virginis Matris 
              MARIAE, numquam satis laudatae, honorem.</emph>
            </trailer>
            <trailer>FINIS.</trailer>
         </div>
         <milestone unit="page" n="nnn"/>
      </body>
   </text>
</TEI>

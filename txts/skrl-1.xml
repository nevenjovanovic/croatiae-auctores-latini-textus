<TEI xmlns="http://www.tei-c.org/ns/1.0">
   <teiHeader>
      <fileDesc xml:id="skrl-1">
         <titleStmt>
            <title>Operum omnium tomus I, versio electronica</title>
            <author ref="skrl01">
               <persName xml:lang="hr">Škrlec Lomnički, Nikola</persName>
               <date>1729-1799</date>
            </author>
            <editor>
               <persName>
                  <ref type="viaf" target="6913774">Neven Jovanović</ref>
               </persName>
            </editor>
            <respStmt>
               <resp>Hanc editionem electronicam curavit</resp>
               <persName>
                  <ref type="viaf" target="6913774">Neven Jovanović</ref>
               </persName>
            </respStmt>
         </titleStmt>
         <editionStmt>
    
            <p>Digitalizat modernog izdanja (1999).</p>
    
         </editionStmt>
         <extent ana="D">Mg:D Verborum 68552</extent>
         <publicationStmt>
            <p>elektronska verzija: Digitalizacija hrvatskih latinista, znanstveni
     projekt na <orgName>
                  <ref type="viaf" target="124389134">Filozofskom fakultetu Sveučilišta u Zagrebu</ref>
               </orgName>, <placeName ref="3186886">Zagreb</placeName>
     Hrvatska.  <date>kolovoz 2008</date>
            </p>
         </publicationStmt>
         <sourceDesc>
            <bibl type="repo" ana="digital">Digitalna verzija: CroALa</bibl>
            <bibl>Škrlec, Nikola, Stjenko Vranjican, i Eugen Pusić. Nikola Škrlec Lomnički: (1729-1799).
      Zagreb: Pravni fakultet, 1999.</bibl>
         </sourceDesc>
      </fileDesc>
    <encodingDesc>
      <tagsDecl>
        <namespace name="http://www.tei-c.org/ns/1.0">
          <tagUsage gi="abbr" occurs="15"/>
          <tagUsage gi="abstract" occurs="1"/>
          <tagUsage gi="add" occurs="4"/>
          <tagUsage gi="argument" occurs="41"/>
          <tagUsage gi="author" occurs="1"/>
          <tagUsage gi="bibl" occurs="11"/>
          <tagUsage gi="body" occurs="5"/>
          <tagUsage gi="change" occurs="4"/>
          <tagUsage gi="cit" occurs="1"/>
          <tagUsage gi="creation" occurs="1"/>
          <tagUsage gi="date" occurs="11"/>
          <tagUsage gi="div" occurs="351"/>
          <tagUsage gi="docImprint" occurs="1"/>
          <tagUsage gi="docTitle" occurs="5"/>
          <tagUsage gi="editionStmt" occurs="1"/>
          <tagUsage gi="editor" occurs="1"/>
          <tagUsage gi="emph" occurs="1561"/>
          <tagUsage gi="extent" occurs="1"/>
          <tagUsage gi="fileDesc" occurs="1" withId="1"/>
          <tagUsage gi="front" occurs="5"/>
          <tagUsage gi="gap" occurs="1"/>
          <tagUsage gi="group" occurs="1"/>
          <tagUsage gi="head" occurs="352"/>
          <tagUsage gi="hi" occurs="2"/>
          <tagUsage gi="keywords" occurs="3"/>
          <tagUsage gi="langUsage" occurs="1"/>
          <tagUsage gi="language" occurs="1"/>
          <tagUsage gi="milestone" occurs="192"/>
          <tagUsage gi="name" occurs="1"/>
          <tagUsage gi="note" occurs="7"/>
          <tagUsage gi="num" occurs="2"/>
          <tagUsage gi="orgName" occurs="1"/>
          <tagUsage gi="p" occurs="883"/>
          <tagUsage gi="particDesc" occurs="1"/>
          <tagUsage gi="pb" occurs="16"/>
          <tagUsage gi="persName" occurs="8"/>
          <tagUsage gi="placeName" occurs="2"/>
          <tagUsage gi="profileDesc" occurs="1"/>
          <tagUsage gi="publicationStmt" occurs="1"/>
          <tagUsage gi="quote" occurs="1"/>
          <tagUsage gi="ref" occurs="238"/>
          <tagUsage gi="resp" occurs="1"/>
          <tagUsage gi="respStmt" occurs="1"/>
          <tagUsage gi="revisionDesc" occurs="1"/>
          <tagUsage gi="settingDesc" occurs="1"/>
          <tagUsage gi="sourceDesc" occurs="1"/>
          <tagUsage gi="teiHeader" occurs="1"/>
          <tagUsage gi="term" occurs="5"/>
          <tagUsage gi="text" occurs="6"/>
          <tagUsage gi="textClass" occurs="1"/>
          <tagUsage gi="title" occurs="1"/>
          <tagUsage gi="titlePart" occurs="13"/>
          <tagUsage gi="titleStmt" occurs="1"/>
        </namespace>
      </tagsDecl>
    </encodingDesc>
      <profileDesc>
         <abstract>
            <p/>
         </abstract>
         <settingDesc>
            <p/>
         </settingDesc>
         <particDesc>
            <p/>
         </particDesc>
         <langUsage>
            <language ident="lat" xml:lang="hrv">latinski</language>
         </langUsage>
         <creation>
            <date from="1749" to="1791" period="17xx_3_third">1749-1791</date>
         </creation>
         <textClass>
            <keywords scheme="typus">
               <term>prosa</term>
            </keywords>
            <keywords scheme="aetas">
               <term>Litterae recentiores (1600-1850)</term>
               <term>Saeculum 18 (1701-1800)</term>
               <term>1751-1800</term>
            </keywords>
            <keywords scheme="genre">
               <term>prosa oratio - dialogus</term>
            </keywords>
         </textClass>
      </profileDesc>
      <revisionDesc>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Luka Špoljarić</persName>
            <date>2012-03-09</date>
    Novo, unificirano zaglavlje. Izmijenjen tip nacrta zakona.
   </change>
         <change>
            <date>2008-09-13</date>
            <persName>
               <ref type="viaf" target="6913774">Neven Jovanović</ref>
            </persName> Podjela tekstova (docTitle, front). Formatiranje (kraj stranice
    nije i kraj paragrafa). Označavanje abbr = v.gr. Bibliografska referencija izvora. Počeo
    označavati referencije u dokumentu. </change>
         <change>
            <date>2008-08-25</date>
            <persName>
               <ref type="viaf" target="6913774">Neven Jovanović</ref>
            </persName> TEI P5. Validacija u oXygenu. </change>
         <change>
            <date>2004-03-13T02:11:51</date>
            <persName>
               <ref type="viaf" target="6913774">Neven Jovanović</ref>
            </persName> revizija, indeksiranje </change>
      </revisionDesc>
   </teiHeader>
   <text>
      <group>







         <text type="prosa-dialogus">
            <front>
               <docTitle>
                  <titlePart>Dialogus quartus Pro politica, tum de politica patria sive De modo vivendi in
       Croatia.</titlePart>
               </docTitle>
               <argument>
                  <p>Amadus magister, Tharabalsus academicus, Alonicus peripateticus, Pretus stoicus, Noianus
       poeta epicureus, Phastenus orator.</p>
               </argument>
            </front>
            <body>
               <milestone unit="page" n="1004"/>

               <p>Habito superiori congressu cum Noiani Phastenique absentia nos torqueret, quod communia
      habere omnia consueveramus, statim atque illuxit postridie ex omnium mente litteris eos
      acersivi. Hi ut Amadum advenisse cognoverant, nihil potius atque id praestitere. Advolarunt
      igitur, non advenerunt in urbem: tanta fuit eorum festinatio exhibitisque Amado communibus
      officiis ut nos eo statim die in unum cogeret petiere. Is ut erat natura ad satis faciendum
      omnibus compositus, id eis non abnuit nosque, ut praesto vesperi adessemus, humanissime
      postulavit. Fecimus id tanto libentius, quod primum post longum temporis futurum eum
      congressum cognovimus, quo nostrum nemo desideraretur.</p>
               <p>Ubi nullus afuit, promissis salutationum gratulationumque officiis eos primum, qui afuerant,
      de prioris congressus actibus fecimus certiores; qui postquam quid a me propugnatum sit
      accepissent, mirati sunt vehementer, mox iurarunt nihil se libentius atque eam dissertationem
      lecturos. Statim puero, ut eam afferret, iussit Amadus intentisque et utraque, ut dici solet,
      aure verba excipientibus prolegit.</p>
               <p>Quod ubi factum est, nutavere et ipsi, Amadus autem eos confirmans: "Ne vos", inquit, "ista
      terreant; faciam enim ut libentius ea paulo postea contemnatis, quam antea suspexistis. Ante
      itaque quam quidquam aliud actum sit, ista, si sustinetis, reffellam."</p>
               <p>Cum ego: "A me quidem", inquam, "illa haud ita dicta sunt quasi tanto obsistere possint
      adversario; perge tamen ac impellere; cum te ipse non potuerim, tu me in tuam, si potes,
      sententiam pertrahe."</p>
               <p>Coepit ille tactaque, ut in principio orationis consueverat, fronte: "Istic", inquit, "haud
      longum immorabimur, alia nobis hodie praestanda sunt; istud quam brevissime expediam. Vis
      omnis tuae, quam in politicam attuleras, rationis in eo est constituta quod, cum virtus esset
      intellectus neque tamen ulla esset ex iis quae recensentur, ut ipse haud inepte probaveras,
      corruptionem eam alicuius ex iis esse necessum foret. Quod tu commode ad prudentiam retulisti;
      nam haec una in <milestone unit="page" n="1006"/> agibilibus, uti et politica, versatur, itaque consultationem
      electionem aliaque prudentiae principia politica ex te retinet, in eo ab illa deficit quod
      pravis modis atque unam ob sui utilitatem agit.</p>
               <p>Non agam contentiose nec cavillationibus nescio quibus aut eam virtutem non esse
      intellectus, aut esse unam ex iis, quae recensentur, contendam. Dicam plane te, dum sic
      disseris, subdolos nonnullorum mores fraudisque vitium, non politicam impugnare. Datur id
      quidem illi pridem infamiae ut fraudum dolique magistra feratur; at quam aeque, mox apparebit.</p>
               <p>Omnia sui natura, non eo quod aliorum illis adfert corruptio sunt aestimanda: visus quod
      fuit quibusdam exitio, non est in malis habendus; sanitatem quod quidam illa ad pessima
      quaeque abusi sunt, nemo contemnet; sapientiam ipsam quod praeposterus in quibusdam usus
      corrupit, quis refugiet? Sane sic politicam quoque quod ad fraudes dolosque quidam
      traduxerint, non ilico condemnare debemus.</p>
               <p>Nuper cum insolentes quidam natura iuvenes et communi iuventutis vitio, dicacitati, necdum
      bene morati ex philosophia rediissent, divulgatus eiusmodi sermo est: non esse amplius illi
      tradendam iuventutem quippe quae morosos eos obstinatosque efficiat; id autem dudum illi
      vetustissimisque temporibus est obiectatum quod sordidos efficeret sui sectatores, nempe quia
      hoc in quibusdam philosophis vitium apparuit. Ita qui personarum defectus sunt, in disciplinas
      transferuntur hominumque erroribus scientiae infamantur. Nuspiam id clarius apparuit quam in
      quidam popularium nostrorum opinione, qui personarum vitium ad rem transferentes incultam
      malunt habere neglectamque iuventutem, quam illam ad exteras provincias erudiendi causa
      transmittere; quod quidam sic missi eorum, apud quos degebant, vitia retulissent, visitationem
      inde provinciarum, non personas insectantes. Sic tu quoque cum cerneres quospiam (novi enim
      qui sint) iam alioquin subdolos, cum politicae insuper praesidia adiunxissent, in omne fraudis
      astutiaeque genus erumpere, parum prospiciens cuius id vitio fieret, universum studium duxisti
      condemnandum. In quo te reprehendo; quem enim nostrum dolosum ausis vafrumve appellare, cum
      tamen omnes nos politica quapiam uti non diffiteamur? Te ipsum et antea quam te haec
      perturbasset opinio, et vero nunc etiam postquam te error iste invasit, politicam cum omni
      aequitate conspicimus coniunxisse. Piget plures alios referre claros viros quos tu omnes haud
      scio an possis condemnare; non itaque politicae vitium astutia est, sed eorum qui illa utuntur
      praepostere.</p>
               <p>At, inquis, ipsa politica astutia est! Noli quaerere; sane id non tantum illae Ciceronis
      voculae, sed ne tota quidem tua industria evincet; nam quod falsas viarum ambages pravosque
      illos modos insectaris, id ego non esse huius quam <milestone unit="page" n="1008"/> defendo politicae semper
      existimavi; germanam quippe genuinamque, non quae doctorum vitiis sit adulterata, politicam
      defendo, quae fraudes eas nunquam praecipiet. </p>
               <p>At, inquies, Mazarinus, qui praecipuus eius auctor habetur, huiusmodi tradidit? Facete tu
      quidem in illum; at minus fortasse vere in illum es invectus, quem cum hominem fuisse optimum,
      tum alterum fere Galliae conservatorem abunde constat. Sed factiones in eum excitavit invidia,
      libros haereticorum pravitas corrupit. Nec sic contendo ut nunquam eum ad aliquod fraudis
      genus declinasse defendam; id assero eum eiusmodi dolos sua, non politicae, culpa commisisse.
      Machiavellum ne memores quidem; nam pseudo-politicus ab omnibus audit neque ulla ex eius
      sceleribus politicae infamia inuri potest.</p>
               <p>Ad caput nunc venio. In eo omnis tua ratio versatur quod politica utilitatem tantum propriam
      respicere videatur. Ex hoc eam a virtute alienam, ex hoc a prudentia secretam, ex hoc Epicuri
      dogmati conformem esse argumentaris. Hoc itaque expugnato caetera sponte sua corruant est
      necesse; in quo ego sic confido nihil ut facilius a me praestari posse putem, quippe monstrare
      tibi in quo deceptus sis abunde et ad victoriam.</p>
               <p>Recte tu quidem prudentiam actiones (ne multum circumeam) et publicas et privatas moderari
      disserueras, sed in eo vehementer es deceptus quod politicam in privatis tantum versari
      existimaveris rationibus, cum tamen ubi prudentia, ibi et illa locum semper habeat. Deum
      immortalem! quot actiones publicas politica confectas scimus, quot servatos exercitus, quot
      dissipatas perduelliones, quot urbes in fide servatas! Atqui haec publicae sunt actiones; nec
      de nomine tecum certare velim, politica an stratagemate ista confecta dicas; id constat eadem
      mentis sagacitate inventioneque, qua quis privato conflat odium (quae actio vel secundum te
      politicae est), eadem, inquam, inventione hosti quoque conflari odium quo urbs in fide
      servetur, quod inter actiones publicas iure refertur.</p>
               <p>Meam itaque de politica opinionem accipe et, si potes, acquiesce: nihil ego eam esse quam
      quaedam praecepta puto, quae doceant qui in hac aut illa particulari circumstantia prudenter
      sit agendum. Itaque nihil nisi prudentiam quae doceatur esse. At cum infinita sit singularium
      differentia, idcirco studium hoc compleri nunquam potest; hactenus vix superficialiter aliqui
      id tradidere; si enim perficeretur, nihil esset quam prudentia per praecepta practice tradita,
      quod propter negotiorum multiplicem diversitatem in universum praestari non potest; in parte
      id <milestone unit="page" n="1010"/> aliqui tentavere. E quibus fuit Mazarinius qui partem eam, quae ad privata
      negotia pertinet, nonnihil pertractavit, quorum pleraque alii postea corrupere, nempe naturae
      suae vitium in hoc sequentes.</p>
               <p>Noli itaque obiectare confusum esse quam quod maxime studium istud: fateor enim. Noli
      contendere nullos esse eius auctores: nam id quoque confiteor; necdum enim, ut aiebam,
      perfectum est. Ast ego non tam studium quam actionem ex politica factam defendo. Si ea tantum
      politice facta dicerentur quae Mazarinius aut nescio quis alius tradidit, quanta actionum
      publicarum turba nomine sibi debito fraudaretur! Nunc ego omnem actionem politicam appello
      quam quis cum quadam mentis solertia fecit. Itaque actiones prudentes sunt omnes quae
      rationibus respondent, politicae, quae insuper cum quadam inventione fiunt. Excludo fraudes,
      volo ut res et licite et ingeniose fiat.</p>
               <p>Hoc ea qua potui brevitate contra Alonici sententiam disserui: ex quo appareat nec politicam
      virtuti repugnare nec eam Epicuri dogmati cohaerere et prudentiam ipsam politicam esse.
      Insuper suis, quas a studii inordinatione auctorumque inopia duxerat, rationibus his
      satisfactum est. Nam quae de Epicuro et Machiavello suavius quam verius disseruit, tanti non
      sunt ut reppellantur. Quae autem de aevi nostri pravitate composite quidem ad mores, ad rem
      autem parum accommodate attulit, ea laudanda potius sunt quam reppellenda; plus enim audienti
      utilitatis quam defendenti laboris afferunt.</p>
               <p>Id unum haud iniuria fors questus videtur quod a prisca illa sinceritate puroque agendi
      candore prorsus est descitum. Loquar an silentio rem praeteream animi pendeo; nam id ipsum
      dudum iam me torsit. Prorsus ut defendam, haud unquam fecerim; id hac tamen temporis
      necessitate laudare necessum. Nunquam ego vel voculam quae intentioni non respondeat proferrem
      ni necessitas sic secum ferret, nempe perdita mortalium pravitas tegere saepe consilia iubet
      atque aliquid etiam quod non sentias quandoque proferre. Melior quidem semper mihi visa est
      veteris ecclesiae condicio, quam eiusmodi fuisse ex sacris litteris accepimus ut universa vox
      populi foret "est est, non non," <note place="foot">
                     <p>
                        <bibl>Vulg. Iac. 5:12.</bibl>
                     </p>
                  </note> quam hae dilationum morae, hae pollicitationum ambages: quas tamen in tanta saeculi
      pravitate vel invitus adhibeas oportet. </p>
               <p>Sed istud (respondendum enim illi est), istud, inquam, politica non effecit; alienum crimen
      est, politicam infamia manet. Vidisti (neque enim fugere id te existimo) in primis nascentis
      reipublicae Romanae temporibus multa bella politica confecta, negotia haud pauca illa
      administrata fuisse. Ipsae sacrae litterae, quae tantam populi sinceritatem extollunt, facta
      quadam eiusdem temporis politica referunt. Non igitur politica rei tam improbae causam dedit;
      ipsa mortalium pravitas, quae <milestone unit="page" n="1012"/> proximis saeculis erupit, pestem hanc secum
      tulit; quippe resistere aliorum improbitati cum virtute non possent, his quidam modis
      consulere sibi voluere.</p>
               <p>Nolim me sine teste loqui putes, audi Sallustium: "Ambitio" (inquit ille) "multos mortales
      falsos fieri subegit, aliud clausum in pectore, aliud in lingua promptum habere." <note place="foot">
                     <p>
                        <bibl>Sall. Cat. 10</bibl>
                     </p>
                  </note> Transiit in alios exemplum; nunc eo necessitatis ventum est ut actum eum politicae
      esse non diffitear; quippe prudentiae idem est. Quod tamen sobrie acceptum velim; nempe dum
      offecturam aliorum improbitate sinceritatem scimus, consilium tegere atque aliud, fors etiam a
      mente alienum, dicere esse prudentis dico. Ut ut tamen omne hoc saeculum post fraudes abierit,
      suum nihilominus nunc quoque sinceritatem honor manet; nihil enim vel nunc apud quosdam,
      eosque potiores, illa antiquius est, ut taceam quod nunc quoque omnes amicitiam sinceritate
      licitentur. </p>
               <p>Neque velim vos ita arbitrari quasi simulare tantum aut repulsam verbis officiosis tegere
      actus sit politicae; immo sinceritatem per se (ut more philosophi loquar) illa ex eventu
      tantum politica intendit; meministis enim me politicam praecepta dixisse quae doceant qui in
      hac aut illa circumstantia prudenter sit agendum. Itaque dum res exigit tegere consilium, id
      ipsum actus est politicae; contra dum aliud fert circumstantia, politicus aliud faciet ut, si
      sincero quodam dicto ad merendam alicuius, qui sinceritate delectetur, gratiam opus sit, sane
      tum sinceritas actus politicae erit, quippe idem et prudentiae est. Quo planius perspicitur
      quam parva inter utrumque sit differentia nisi, subtilius si loquar, dicere velim omnem
      politicae actum et prudentiae esse, non omnem vero prudentiae actionem et politicae esse;
      quippe quae insuper quandam ingenii inventionem exigat. Sed haec qui aestimata sint, in parvo
      discrimine ponam; id constare abunde puto eos, qui politicam meditati sunt, nonnisi prudentiam
      docere voluisse, pessimo licet fato quod ad fraudes deinde pleraque sunt traducta.</p>
               <p>Id autem perperam discrevit Alonicus quod eam quae in gubernando consistit politicam
      laudandam, quae in vivendo cum aliis sita est vituperandam putarit; quasi in illa quoque
      plurima in fraudes versa esse non constet, cum maiori dolo dominationem sibi retinuerit
      Augustus et secutus eius vestigia Cosmus, quam quisquam privatorum aut invidiam alteri aut
      sibi amorem conciliarit.</p>
               <milestone unit="page" n="1014"/>
               <p>Illos autem, quos de politica conscripsit Aristoteles, libros nonnihil ab ea, de qua sermo
      habetur, politica differre concedo; quippe illic theorice res agitur, politica ad particularia
      descendit, qualia multa in suis libris Cicero, plura Livius, plurima Tacitus tradidere, ut et
      de eo convincatur Alonicus quod nullos esse politicae auctores contendit. Sed enim hos quoque
      sparsim, non ex composito rem egisse fatendum est, ut ipse quoque Aristoteles, qui dum ad
      particularia devenit quid nisi politica in quinto et sexto libro praecepta tradidit? Aeque
      igitur late politica atque prudentia patet, atque sicut sibi apud alterum ingenioso quodam nec
      tamen illicito commento gratiam quaerere, ita et urbem in fide servare, principem suum populo
      gratum facere actus politicae est.</p>
               <p>Longius provectus sum, finiam dum Baronio respondero, ne aliquid uspiam Alonico praesidii
      relinquatur. Scio equidem Baronium politicorum haeresim pluribus locis nominasse, sed id non
      morum causa, sed perversae cuiuspiam opinionis quam perperam politicam appellat, nempe esse
      principi vel spiritualem in suis regionibus potestatem, nec enim Pontifici ullatenus subici;
      id eius, inquam, opinionis causa ab eo dici pariter scio.</p>
               <p>Apparuit iam quid politica foret; quod non tantum propriam utilitatem respiciat, apparuit;
      aliis quoque, quae Alonicus opposuerat satisfactum est; reliqui nisi vester assensus iam nihil
      est: quem si ista non extorsere, alias eripere sum paratus."</p>
               <p>Laudavimus omnes et pedibus, ut aiunt, manibusque in suam sententiam itum est. Ego autem
      quod vehementer in priori opinione essem confirmatus consideraturum me postea rationesque
      curiosius collaturum affirmavi.</p>
               <p>Post quae iusso puero ut librum ex more inferret, vir quidam occurrit, qui habere se, quae
      cum Amado conferret, affirmavit. Accurrit puer remque Amado indicavit qui nos deprecatus in
      aliam aedium partem cum viro illo sermocinaturus secessit; nos autem memorando quae ab eo
      dicta essent eaque pensitando tempus terebamus dum ille adveniret; quippe discedere necdum
      maturum et Amadi nos insuper desiderium detinebat. Nec ipse diu nos est moratus; post paucula
      enim affuit, quidve interim a nobis actum foret, rogavit.</p>
               <p>Cum Pretus: "Magna", inquit, "me inter et Tharabalsum res in sermonem venit, dum tractatam a
      te materiam scrutaremur; ne cuncta referam, de patria politica sermo incidit: quam semel
      nostro in consessu tractari Tharabalsus admodum exoptavit. <milestone unit="page" n="1016"/> Ego vero paratus sum
      id oneris assumere bona vestra venia si vobis quoque id cordi esse intelligam."</p>
               <p>Omnes assensimus, Tharabalsus praesertim, qui id nutu, oculis, toto denique capite
      contendebat. Amadus etiam reposito quem praelecturus tenebat libro ad audiendum se comparavit,
      curiosus, ut ipse postea referebat, quomodo Pretus eam materiam pertractaret.</p>
               <p>Itaque Pretus intentis iam omnibus: "Nolim", inquit "temeritatis me quisquam arguat quasi
      imparatus de re tanti ponderis in amplissimo hoc consessu verba facere velim; neque enim
      imparatus sum et dudum privatis iam id meditationibus ruminavi. Quod potissimum in causa est
      cur sponte me nunc obtulerim, ad audiendum alias quam disserendum semper mage pronus.</p>
               <p>Ante omnia autem id nos minime debet praeterire, de suo potissimum sermo nobis futurus sit,
      ne incerta hinc inde vagetur oratio et de hoc orsi mox ad aliud nihil conexum incongrua
      levitate transeamus.</p>
               <p>Tres mortalium non in Croatia solum, sed per omnem, qua late patet, Christianum orbem sunt
      condiciones: ut omnis aut religiosus sit aut ecclesiasticus aut saecularis. Primi, quod
      relictis his negotiorum turbis vitam sectati sunt solitariam, haud nobis curae futuri sunt ad
      suas illos regulas relegantibus, quae omnem ipsorum vitam moderentur. Quod si claustris se
      exserant, ut non modica cum rerum iactura iam nimium factitant, optandum nobis potius est ut
      ignorantia res tractandi extraneas ad suam solitudinem compellantur, non ut etiam facem iis
      praeferamus quo rebus proposito suo prorsus repugnantibus ingerere se facilius possint.</p>
               <p>De ecclesiasticis etsi dicere ipse quoque nonnihil omnino possem, quod ut in aliis ita hoc
      quoque in genere non pauca mente seposui, tamen et ne argumenti magnitudine obruerer, et quod
      id Amado magis congruat, ego nihil afferam; ipse si velit adicere, ultro poterit.</p>
               <p>De tertio igitur hominum genere sermo mihi in praesens futurus est vestro hortatu nec minus,
      ut spero, benevolentia, ut illud pro posse persequar, quae illorum in actionibus suis regendis
      esse debeat politica, quis in instituenda omni vita modus. Haec omnis oratio eo pertinebit,
      non ut in universum ostendam quid quisque pro se agere debeat, sed ut demonstrem qui omnis
      nostrum uniuscuiusque actio congruiter ad patriam prudenter institui debeat. Itaque, ut
      strictius loquar, non personalem, ut Mazarinius, sed patriam politicam pertractabo.</p>
               <p>Ac quoniam de iis, qui in hoc versantur saeculo, sermo mihi futurus est, cumque eorum
      diversa rursus sint genera, de quo potissimum genere sim tractaturus, antea cognoscendum est.
      De mercenariis et vili opificum grege neque de aliis artificibus, quorum infinita sunt genera
      (quamquam nos penuriam potius, nescio an non popularium nostrorum aliqua negligentia, hoc
      quoque in genere patimur) – de his, <milestone unit="page" n="1018"/> inquam, omnibus non disseremus. At nec de
      iis quidem qui in patria educati et patrios mores amplexi populari aura abrepti sunt. Ducat
      illos trahatque in praeceps suus error, nobis negotii nihil facessant; ipsis prima litterarum
      elementa didicisse mox compotationibus aut servitiis etiam quandoque foedis, et ad honores et
      ad vitam optime (ut putant) agendam satis est, non ut nostris praeceptis egeant. Neque vero de
      iis quidquam dicturus sum qui seu nimio litterarum amore (quamquam hi paucissimi, proh dolor!
      et fuerint, et vero futuri sint) seu negotiorum incertitudinem pertaesi ad otium sapientiae
      confugerunt: istis propositum suum persequi satis est, nec ultra indigent.</p>
               <p>Nobis contentio, nobis labor paratur quibus et rempublicam capessere neque iis, quibus
      reguntur universi, moribus vitam agere est constitutum. Invidos popularium oculos satis per
      hoc in nos convertimus quod prorsus extra patriam, quod in tam diversis locis, quod sine ullo
      fors exemplo iuventus nostra transacta est. Accedit insuetus genti nostrae litterarum amor et
      ab insanis vulgi opinionibus alienatio, quae nos (ausim sine superbia asserere) universi,
      Divino primum beneficio, dein Amadi praeceptis, mox nostra etiam industriola accepimus. His
      omnibus nostris exosi gentilibus ad rempublicam tamen accedere, honores capere, vitam non
      inquietam ducere cupimus. Hercle maius fortasse istud homine opus fuerit et ut optetur satis.
      Nec tamen succumbendum est, et quod in totum non possumus in parte ut assequamur, nihil
      intentati relinquere debemus.</p>
               <p>Hoc ego consilio mature rem examinavi saepeque intra me ipsum revolvi ea quae modo vobis sum
      allaturus. Necdum illis negotiorum turbis nos ingessimus, necdum mala populares nostros de
      nobis opinio pervasit, res adhuc integra est; possumus collatis rationibus ita nos communire
      ut et nostris inhaerere inceptis et vitam ducere non malam valeamus. Populares illi, qui caeco
      impetu et fortuito casu ad rempublicam feruntur, suis vitiis et vulgi insania defenduntur;
      nos, qui diverso itinere et proposito laudatissimo accedimus, ratio maturaque consilia
      defendere non valebunt? Haec igitur expedienda sunt; ac quoniam ad patriam pertinet oratio
      visque omnis in eo est constituta qui congrue ad illam prudenter actiones nostras moderari
      valeamus, de ea antea ut videamus moresque gentis eius dispiciamus, plane necessum est.</p>
               <p>Habet hoc ante omnia singulare pro aliis gens Croatarum ut iis, quas vulgus novitates
      appellat, prorsus sit inimica. Haec prima sermonum materies, haec communis popularis odii
      origo; nunquam facilius in oculos quid incurrit quam vestis aut suppellectilis aut aliae
      cuiuspiam rei insueta novitas. Illusiones inde, mox cachinni, dein apertum odium: atque id
      quidem aliquatenus non male, ne omnis per aliena mos patrius intereat; at vero quod suis
      quibusdam ineptiis ita <milestone unit="page" n="1020"/> inhaerent ut cuncta extera pro illis flocci pendeant,
      immo aperta sua vitia virtutibus praeferant alienis, id vero quis unquam approbarit? Cogor hic
      in laudes erumpere eius philosophi qui faciliorem de vitio ad vitium transitum quam ad
      virtutem dixit; nempe admodum vere, quod in iis, de quibus agimus, licet experiri: mutatis non
      nihil moribus ubi a prisca illa tenacitate descitum est, iam in omne novitatis genus
      erumpitur: quod tamen sua auctores invidia, quod adhuc sint exigui, constat.</p>
               <p>Ad alia nunc venio: quis ignorat Croatarum in litteras eruditosque homines odium?
      Exsecrandum morem! Cum vituperare quem quis cogitat, litteris deditum dicit; ita qui maximus
      apud alios honoris titulus est, apud miseram gentem istam in opprobrium vertitur. Iam invidiam
      illam, illos dolos, quibus aestimationem eiusmodi hominis minuere, honores impedire, procurare
      adversitates student, quis unquam satis deploret?</p>
               <p>Est haec praeterea seu ira divum, seu propria pravitate contracta illis passio ut cuncta
      potius alia quam e suis aliquem efferri patiantur. Si immeritus scandat, id ipsum opprobrio
      datur; si iter illi virtute stratum sit, haec sugillatur: mille eius defectus primum privatos
      inter audias, mox apud principem quoque similibus non abstinetur. Hinc inprompti erga virtutem
      gentilium animi ac, ut ut adsit, tegere satius videtur. Inde acerba aliorum in gentem
      dominatio, ipsis honor nullus, patria ipsa in exterorum manus iam iam concessit: suavia tamen
      haec et, ut invidiam expleas, praetereuntur; misero gentis fato quae prona iam in exitium,
      quid sit, quod illam eo impellat, discriminis, plane ignorat. Periimus profecto, cives,
      periimus, ni dii et nos meliora: at cunctis quis istud tribuat deus? Mentem quis omnium mutet?
      Sed erit aliquis fors favor quondam deum; nos cogitationis acerbitate orationem alio avocemus.</p>
               <p>Inter alia eiusdem gentis vitia non postremum id quoque locum obtinet quod nihil perinde
      atque aliorum consiliis, vel si patriae sint utilissima, adversari pulchrum ipsis magnumve
      videatur. Testantur comitia quae insano hoc adversandi studio ut plurimum fluctuant,
      praesertim si eius, qui princeps considet, lenitas audaciae furorique isti locum concedat.
      Peream si unquam subtile nec minus proficuum egregii cuiuspiam civis consilium comitiorum
      suffragia tulit!</p>
               <p>Gens est praeterea, ut magis in septentrionem prona, ita Italis minus ingeniosa, et quae
      crebro post factum sapiat. Vino plus nimio, veneri minus indulgetur, nisi id externis e vitiis
      peregrinus quis adferat. Multus superstitioni locus vel apud optimates: ex externis aestimare
      omnia consueverunt. Hinc praecipua virtus modestia, excitata ingenia contemnuntur. Adulatio
      quoque frequens vitium atque ut crebra erga eos, qui praecellunt, et saepe foeda servitus, ita
      nullus in exigenda <milestone unit="page" n="1022"/> ab iis, qui subsunt, modus. Aemulationis vis ingens in
      plerisque unde, quibuscum de dignitate aliqua iis contentio est, capitales fere reputant
      inimicos.</p>
               <p>His tam perditis gentis moribus servire qui recuset, novator ambitiosus, contemptor legum,
      patriae inimicus habetur, ni suam vivendi rationem sic instituat ut "frons" (quod ait Seneca)
      "populo conveniat, intus omnia sint dissimilia." <note place="foot">
                     <p>
                        <bibl>Sen. Ep. 1,5,2</bibl>
                     </p>
                  </note> Quod nobis in praesens propositum est ut post explicatos gentis mores illud, quoad res
      fieri patietur, ostendamus qui nec iis quibus ceteri vitiis volutari et a populari abesse
      indignatione valeamus. Ad quod cum favor superum, tum fortunae indulgentia non levis, postremo
      nostra opera expeditaque in depromendis consiliis ratio adesse debent. Sed illa quidem ut dare
      alienum, ita persequi non nostrum est; de posteriori, ut nostra fert imbecillitas, expediamur. </p>
               <p>Duplicem ego cum inter nostros, tum in omni republica vivendi rationem puto, duram illam et
      leniorem alteram; cuius exempla cum alibi, tum Romae possumus capere infinita. Illam princeps
      Cato professus est, posterioris clarissimum exemplum Cicero dedit; nempe ille vir alioquin
      natura gravis, cum insuper philosophiae adiunxisset praesidia, sine ullis artificiorum
      ambagibus reipublicae recto tramite consultum ivit; Cicero suas temporibus rationes
      accommodans cum illo consilia mutare, nunc hac nunc illa via reipublicae prodesse in more
      habuit. Ac tunc quidem quis uberius reipublicae profuerit, eventus docuit; nam Cato (ut
      Plutarchus testatur) manente adhuc concordia importuni, scissa infelicis consiliarii nomen
      habuit, dum "per abrupta" (ut ait Tacitus), "sed nullo reipublicae usu ambitiosa morte
      inclaresceret." <note place="foot">
                     <p>
                        <cit>
                           <bibl>Tac. Agr. 42,5</bibl>
                           <quote>per abrupta, sed in nullum rei publicae usum <add>nisi</add> ambitiosa morte
          inclaruerunt.</quote>
                        </cit>
                     </p>
                  </note> Cicero conversa rerum facie ipse quoque aliam vivendi rationem amplexus ita
      reipublicae consuluit ut, nisi ira numinum pridem Romanis rebus infensorum obstitisset,
      pristinum procul dubio reipublicae statum restituissent. Atque haec quidem ita iam tum
      evenere; nunc nihil dubii superest quin apertam illam vivendi rationem qui iniisset non apud
      nostrates tantum, ubi plurimum popularis invidia viget, sed ubique gentium seu regnantium odio
      seu aemulorum artibus dicto citius interiret. Qua de causa nos quoque eam vivendi normam, ut
      nobis prorsus incongruam et horum potissimum temporum rationi minime accommodatam,
      praetereamus; posteriorem, quae sua ad tempus consilia dirigit, persequamur. </p>
               <p>Cuius quidem similiter duplex est modus: nam vel ita vivendum est ut cuncta ceteroquin
      patria retineas, in congressibus tantum rarum et, ubi adfueris, severum te praestes; aut ita
      consilia sunt instituenda ut in omnibus omnino, quoad suscepta te vitae ratio permittit, sis
      popularis. Multae utriusque difficultates, medium <milestone unit="page" n="1024"/> coniectu difficile est; illud
      si praestes, erit quidem aliqua civium erga te reverentia; at difficilis, morosi, superbi
      demum famam vix effugias et quod in populare odium facile concedat; postremum si teneas,
      habebis fortasse aliquam mortalium benevolentiam; at nulla tui observatio, consilia nihil
      ponderis obtinebunt. Itaque optimum quidem factu fuerit hinc aliquid, inde cetera retinere, ut
      cum reverentia benevolentiam quoque civium retineas; at in re multa difficultas, in modo vix
      ullum discrimen adhibeas. Illud tamen hic pro se quisque naviter advertere debet, ne quid
      invita (quod aiunt) Minerva faciat. Et sua et eius, cum quo agitur, spectanda est indoles:
      multos prae blando vultu severitas decet, quosdam hac ipsa magis quam omni humanitate
      devincias. Haec itaque attendenda sunt praeterquam quod foris gravitas, domestica inter
      affabilitas, et suis cuncta temporibus sint adhibenda; nam "laetitia (ut ait Seneca) iuvenem,
      frons decet tristis senem." <note place="foot">
                     <p>
                        <bibl>Sen. Phaedr. 453.</bibl>
                     </p>
                  </note> Haec universim praemissa sint; nos insistentes prioribus ad particularia iam
      descendamus. </p>
               <p>Omnis de modo in Croatia vivendi quaestio ad duo potissimum refferri potest; nempe ad
      publicas cuiusque actiones et ad domestica singulorum negotia remque familiarem. De ista ut
      ordiar, id antea praemonendum putavi non esse unam tam certam stabilemque agendi regulam sive
      in domesticis his, de quibus agimus, negotiis, sive in publica cuiusque vitae ratione, quae
      singulis apta sit adhiberi; nam quibus aut communi via vulgi incedere aut spreto populari
      favore ea tantum, quae recta ac patriae utilia sint, praefracte consectari est constitutum,
      hos a nostris procul abesse documentis oportet. In iis ipsis, qui media ingressi via neque
      duram illam prorsus, quia nimium invidiosam, nec laxam rursus alteram, quia ut plurimum
      erroneam, tenere in animis induxerunt, in iis, inquam, ipsis multa diversitas est; ut enim
      quisque natura severior aut liberalis magis, sic diversam vivendi normam assumunt. Hos ego
      omnes afferre nec constitui et, si constituerim, praestare nequaquam possim. Satis itaque
      fuerit si id efficiam quo vel unam recte in Croatia vivendi ostendam viam.</p>
               <p>Ac quoniam ad posita superius capita recurrendum est, id primum exsequar quis in domestica
      re nostros inter modus tenendus sit; quod trifariam me optime facturum existimo, si quid in se
      primum, mox quid in familia, postremo quid in posessionibus inanimis faciendum ei sit,
      ostendero, qui prudenter nostros inter vitam agere velit.</p>
               <p>Quod ad ipsam sui personam attinet, recte quisque fecerit si, antequam aut uxorem ducat aut
      ulterius in republica sit versatus, nec habitu exquisito nec multis epulis nec magno velit
      comitatu resplendere. Inurunt enim haec, si ea ante tempus exerceas, quandam ambitionis notam
      quae multas res gerendas postea officiat amplamque sermonum materiam praebeat, a quo
      facillimus ad populare odium <milestone unit="page" n="1026"/> transitus est. Universim itaque in id intendat
      animum ne causas sermonum serat, quod ilico futurum sciat si ulla in re eiusmodi coeperit
      emicare. Itaque talia ut sint in eo omnia contendat qualia ipse in aliis conspicatur. Unde
      consequitur ipsum ne convivia quidem plus nimio debere detrectare etsi id litterarum causa
      libenter forsan faceret; nam hac in parte omnino necessitati acquiescendum est. Id autem
      praesertim in vestibus omni, qua fieri potest, ratione fugiendum est ne quid novitatis
      appareat; quod cur cavendum sit, ex iis quae supra diximus, cum de gentis moribus tractaremus,
      apparet. Aliud quod hoc in genere dici commode posset, nihil superest; aut enim mox, dum de
      familia nobis sermo futurus est, dicenda sunt, aut ad publica cuiusque actiones referuntur.</p>
               <p>Illud itaque, quod consequitur, de familia videamus. Quo in genere id primum cavere oportet
      ne peregrinam a servitiis turbam habeamus. Hoc enim et est et habetur patriae perniciosum
      acerbeque in priori episcopo a gente nostra est adversum, ut unum fere istud sit quod Croatas
      externam nonnihil dominationem faciat aspernari. Huic proximum est ita suos in officio servos
      continere ut nec querendi iis de domino nec fastidiendi occasio detur; nam id quoque ad famam
      popularem non parum confert eos habere servos qui suum ubique dominum cum laude nominent. Vidi
      ego eum, qui id neglexerit, non tantum servorum turba, verum aliis etiam ob id ipsum invisum
      fuisse.</p>
               <p>Iam id omittere nequaquam possum quod ab Amado toties inculcatum accepi, nihil coram servis
      praeter dignitatem suam vel ioci causa esse faciendum, ne contemptus inde servilis ex more
      sequatur. Accedit quod nihil unquam eiusmodi, quoad fieri potest, servo comitti debeat quod ab
      eo in vulgus editum domino fraudi esse possit. Cogitanti hic mihi multa in vita civili
      occurrere quae sine famulorum ministerio exsequi haudquaquam possint, rursusque reputanti
      quantum id servis audaciae, quantum in dominos potestatis tribuat, quantumque subsit periculi
      ne aut ipsis sponte discedentibus, aut a domino gravi quadam de causa (ut persaepe usu venit)
      dimissis secreta eiusmodi omnia in vulgus exeant, ut fieri ipse iam observavi: haec, inquam,
      reputanti mihi id commode vitari a nobis posse visum est ea ratione ne ullos nisi colonos
      nostros in quacunque ministerii genere habeamus, quos et amplior coercendi potestas et
      discedere haudquaquam permissum est.</p>
               <p>Suas tamen hoc quoque consilium habet difficultates subestque fugae primum, tum furti
      rapinarumque periculum suam quemque colonum domum ditare cogitante. Sed illi quidem prudenti
      domini lenitate occurri potest, quod me ipsum non raro vidisse memini; furtis autem domini
      vigilantia poenarumque metus modum ponet. Non adferam hic ea quae sive a Cicerone in prima ad
      Quintum fratrem epistola, sive ab aliis passim auctoribus egregie monumentis sunt consignata,
      quod a nostro proposito aliena sint. De colonis tantum, qui et ipsi pars familiae sunt, pauca
      adicere me oportet; quibus quis modus adhibendus sit cognoscere non habet exigui <milestone unit="page" n="1028"/> momenti locum; gens enim ob saevitiam aeque atque lenitatem dominis suis infesta et ad eos
      fraudandos supra condicionem suam ingeniosa, ut nescias duriusne eos an lenius habere
      expediat. Atque id quidem experientia iam ostendit nihil eos aeque ac nimiam domini lenitatem
      extollere insolentesque et ad omne facinoris genus reddere prorsus pronos. Sed mihi natura
      minime acerbo omniumque, quoad fieri potest, mortalium benevolentiam cupienti durius quidquam
      hoc in genere constituere non libet, praesertim quod ipse quorundam memini quos minime
      insolentes domini tamen sui cupidos observavi. Itaque nos quoque eo decet collimare; quamquam
      difficillimum in re modum esse omnino intelligam, tempus tamen locusque nobis eum
      subministrabunt si intenti in id animo ipsorum colonorum mores et devinciendi eos
      opportunitatem diligenter observantes suum rigori quoque, ubi opus fuerit, locum relinquamus.
      Itaque de hoc quidquam in praesens statuere praetermitto quod res est quae nisi ad temporis
      locique opportunitatem decidi haudquaquam potest; id universim monuisse sufficiat
      strictissimam in exigendis operis ceterisque dominalibus (ut nostri appellant) iuribus
      adhibendam esse severitatem quam mox blando vultu ceterisque popularibus artibus lenias.</p>
               <p>De poenis tantum dicere superest de quibus ut plurimum solet variari: an videlicet ob omne
      delictum et an severas semper oporteat adhiberi? Mihi quidem barbarus semper et ab omni
      humanitate alienus mos ille visus est ut feris peius iumentisque coloni tractentur; nam
      bestias ipsas meliores domini haud unquam adeo caedunt ut quidam nostratum suos colonos. Sed
      eorum rursus pervicaciam et quod secus in disciplina contineri non posse videantur
      consideranti dubitare usu venit an non ex necessitate laudari hoc factum debeat. Faciant
      igitur alii ut aliis placet, ego id mihi hac in re pro norma constitui: ita agere ut neque
      iustitiae disciplinaeque inferam detrimentum, et cum homine rem mihi esse nunquam sim immemor.</p>
               <p>Ad uxorem iam filiosque, quia praestantissimam familiae partem, postremo transeamus. Fuerit
      id multum rationibus eius, qui populariter vivere constituerit, accommodatum si non inferiorem
      nec aliunde nisi e patria aut ad summum Ungaria ducat. At ego multos aetatis nostrae claros
      viros secus fecisse memoria teneo nec ultra in hoc quam murmur populare offendisse; quorum si
      quis vestigia vellet aemulari ne illi quidem amplius quidquam posset evenire. Itaque si
      eiusmodi inde commodum sive ad rei familiaris augmentum, sive etiam ad vitae tranquillitatem
      consecuturum se intelligat, quod popularis illius odii detrimento longe superius sit, non
      ausim ego eiusmodi factum improbare.</p>
               <p>Iam patria eam lingua quantocius imbuere et ad cuncta popularia conformare quod expediat,
      nemo est qui non videt; nam id universim in uxore aeque atque se ipso <milestone unit="page" n="1030"/> cavendum
      est ne quid novitatis appareat neve sermonibus causas detur. Itaque suis eam instituere
      principiis et a consueto mulieribus res habendi peregrinas desiderio avertere multum sane
      expediat.</p>
               <p>Ab aliis quoque solitis matronarum vitiis, sive domestica sive sit peregrina, crebris
      dehortari sermonibus utile fuerit ut, quemadmodum vitae societatem recepit, ita normam quoque
      vivendi viri (ut sapientissime Plutarchus monuit) amplectatur. Iam maximam, quoad fieri
      potest, vitae consensionem ut suadeam, propositum non admittit, quippe id alioquin
      pernecessarium est et esse habetur solentque prudentes viri, ut facilius id assequantur, in
      levioribus quibusdam mulieri concedere, quae tamen suae in uxorem auctoritati nihil officiant.
      Id tantum monere me omnino oportet ut, quantum industria nostra valebit, excolere illam et ea,
      si fieri possit, politia imbuere non desistamus qua exteras feminas sublime nimium fulgere
      conspicimus. Sit aliquis vestitus splendor, sit in exteris excipiendis tractandisque permissa
      comitas, quae tamen sermonibus ansam nequaquam praebeat. Si verbosa sit, modestiam; si
      subrustica, elegantiam docebimus. Nunquam illi feminarum illustrium consortium prohibeatur; ad
      illos muliercularum coetus, qui in maritorum insectatione potissimum consistunt, ne
      admittatur. Id compositis primum ad id sermonibus suadendum est quod, si res fieri non
      patiatur, quod eo iam magnitudinis vitium istud excrevit ut matronas fere omnes pervaserit,
      tum proximum est ita illam formare ut se in his modestissimam aeque ac sapientissimam
      praebeat.</p>
               <p>Sit suus illi labor nec sua condicione indignus. Litteris se ut occuparet, optandum id
      quidem foret; at vereor ne amplius quidquam. Ubi enim eiusmodi feminam reperias quae id non
      respuat aut prava contra litteras opinione aut, quod frequentius est, desidia muliebri; ut
      taceam quod nihil uspiam sit quod popularem magis illi viroque suo infamiam possit procurare.
      Itaque in totum ne ego quidem id suaserim; in parte non est quod impediat, nempe ubi per
      nimium otium licet librorum aliquid ipsam revolvere, quod tum praesertim facile potest evenire
      si, ut sunt apud nos nonnullae, Italicas litteras teneat.</p>
               <p>Cogor hic invitus licet in eam descendere quaestionem quae ut contrariis studiis maxime
      agitatur, ita plurimum invidiae apud illum, contra quem sentias, afferat: nimirum an rei
      tantum familiaris administratio mulieris opus sit? Longus sim, si per auctorum testimonia et
      per rationum ambages rem vellem subtilius resecare Aristotelisque et Xenophontis dubias super
      eo opiniones examinare. Ista praetereant: rem ut nostrates inter agitatur expediam. Laudant
      illi vetustos mores priscamque severitatem praedicant. Et ita (inquiunt) oportuit ut viri illi
      mulieres sibique ad ea, <milestone unit="page" n="1032"/> quae ipsorum sunt, facienda subiectas haberent, nos
      molles et mulierum plus quam virorum speciem habentes nimirum eiusmodi habere coniuges
      necessum est quae nobis e contra imperent opusque quod ipsis proprium, quia nonnihil durius
      est, fastidiant, et ista otii potius refugia quam veros labores consectentur. Eludendam
      reponunt alii simulacris istis mulierum vanitatem ut integra nobis in rebus seriis auctoritas
      constet. Nec eas opera sibi propria fastidire, sed non eadem decora omnibus. Continuam illam
      per agros et villam cursitationem, illam exquisitam rerum minimarum curam feminas, quas supra
      servilem condicionem dii evexerint, nequaquam decere. Cedo enim rusticum aliquem villae
      praefectum, quid infra haec ab illo exiges? Ne nobis quidem id gloriosum fore si earum
      commercio gaudeamus quae a servis et rusticis nonnisi opinione distent.</p>
               <p>Bina haec (ut vidistis) capita quaestio habet: an in extrinsecis his uxori sit deferendum et
      an rei familiaris administratio atque ea dura nonnihilque subrustica, qualis nostrates inter
      prioribus praesertim temporibus viguit, proprium nobilium feminarum opus sit? Quod illam
      attinet, verum id quidem indubitatumque est virorum mollitie hanc illi praerogativam
      accesisse; at postquam eam iam accepere, cum nemo sit qui eam non concedat, nos quoque non
      abnuemus. De altera id pariter omnibus compertum habetur mulieri rei familiaris
      administrationem incumbere; at num dura illa et an omni tempore omnique feminae competat, in
      dubium revocatur. Hic ego, ut ut alii existiment, ita dicendum puto, primum ut, sicut aliis
      omnibus in rebus, ita in hoc quoque a libera femina vel etiam viro nihil praeter dignitatem
      fiat. Licet illi quid rerum ubique agatur inspicere et pro potestate corrigere mutareque; at
      proprias labore rustico manus inquinare neque condicioni congruit et a sanioribus omnibus
      reprehenditur. Ego autem ne id quidem laudaverim si universum rei familiaris onus mulieri sic
      incumbat ut nullus sit qui eam sublevet. Alios haec cura premat, herae tantum supremum regimen
      comittatur. Itaque sciet quidem illa quid census, quid pecoris, quid terrarum, quid
      suppellectilium sit ipsaque id propriis nonnunquam oculis lustrabit; at vero nullas pro hoc
      antelucanas vigilias, non nimiam illam contentionem nec continuam furentis instar
      cursitationem pro hoc impendet.</p>
               <p>Finiam de uxore dum unum adhuc documentum subiunxero: nimium quoniam infirmior ille sexus
      est quam ut omnibus providendis sufficiat, fuerit fortasse haud inutile si partitis
      administrationibus res geratur familiaris. Itaque agros quaeque remotiora sunt, vir
      reservabit, ea quae propius adsunt, mulieri committet gubernanda, nempe dum ruri agitur; nam
      si vitam urbanam ducat, supervacanea utique haec illi cuncta fuerint.</p>
               <milestone unit="page" n="1034"/>
               <p>Haec de familia; cuius quamquam nati etiam pars maior sint, de iis tamen in praesenti
      disserere supersedebo, quod me temporis orationisque limites excedere oporteret, si totam eos
      erudiendi educandique rationem sermone complecti vellem. Quod eo libentius praetermitto quod
      nihil fere hoc in genere sit quod singulare patriae nostrae dici possit. Platonem itaque
      Aristotelemque aut iuniores his Plutarchum et Quintilianum, vel e recentioribus Campanellam
      Maphaeumque Vegium inspicere satis sit ei qui recte prudenterque filios suos velit educare.</p>
               <p>Iam ad ultimam privatarum cuiusque rerum partem transeamus quam de possesione rebusque
      inanimis futuram diximus. De aedibus id ei primum, qui populariter velit vivere, est fugiendum
      ne ad exteram magnificentiam apparatae patrii moris contemptum praeferant. Atque id quidem
      hactenus prorsus oportuit; nunc, ubi peregrina iam apud complures ornamenta conspici
      coeptavere, vereor ne re in plures (ut fieri assolet) sensim diffusa non modo supervacuum, sed
      etiam subrusticum consilium istud evadat. Utcunque sit, nos mores hominum condicionemque
      temporis oportet aestimare, id autem prorsus vitare ne immoderato in aedificando luxu
      peccetur; id enim, uti et alia omnia quae conciliando prodigi nomini inserviunt, mirum quam
      malam in civibus de nobis opinionem efficiunt quae postea rebus gerendis ut plurimum officit.</p>
               <p>Iam agros omnemque quae proprie dicitur posessionem quod attinet, non leve nobis Italia
      subministrat argumentum eam non pro debito et aequo excoli. Dii boni! quam exiguum terrae
      spatium complures illic homines alit, cum in Croatia vix infinita iugerum spatia occupantesque
      complura montium iuga silvae unius necessitatem domus expleant. Haud abnuerim discrimen
      intercedere pro regione; id affirmo non pro natura soli fructum a nobis Croatiae capi. In
      lignis id ostendisse sufficiat, quae quis nescit quanta secentur prodigalitate, quanta
      socordia colligantur, cum in Italia ne virgam quidem per inertiam interire conspicias!
      Exemplum igitur nos in aliena terra edoctos oportet accipere ut maximam pro modulo suo
      utilitatem soli capiamus.</p>
               <p>Sed utinam vel haec, quae nobis sponte sua regio subministrat quodque nostris superest
      usibus, distrahere liceat! Nihil ambigo posse id omnino impetrari si studium in hoc gentis
      nostrae exarderet. Sed suas populus ipse miserias calamitatesque ignorat, quae autem utilia
      sunt, sueta gentis ignavia <milestone unit="page" n="1036"/> praetermittuntur. Atqui audere nec cassum ignavis
      querelis remedium implorare, sed agere atque tentare necessum est. Eget princeps: fit nova
      tributorum accessio: lamenta inde, exsecrationes, querelis omnia ignavis resonant. Interea
      nemo est qui vocem mittere, tentare remedium, exorare principem audeat, cum utriusque aeque
      intersit, et huius ut unde accipere, et illius ut unde solvere possit habeat. Ne nunc quidem
      vetitum omne commercium est; quotus tamen quisque est qui sibi inde primum, mox etiam patriae
      prospiciat? Immo contra obnitimur iisque, qui haec exercent, infamiam nescio quam aspergimus
      prorsusque detestamur.</p>
               <p>Rem arduam! et quae saepius mihi mentem in contraria distraxerit dum dubito an famae
      populari an suae potius patriaeque utilitati sit acquiescendum. Postremo tamen constitui
      minoris esse vulgarem auram quam ut spontaneas eius gratia miserias subeamus. Quidquid itaque
      vulgus obmurmuret, colenda esse a nobilitate in rerum suarum subsidium commercia puto, tum ob
      quotidianas has tributorum difficultates, id fere necessarium evaserit, tum quod id apud
      exteros omnes factitetur. Deum immortalem! nisi ex commercio aes quodpiam in patriam influat,
      quum tantum illinc quotidie per mille vias efferatur, qui vel aliquid in ea aeris poterit
      reperiri? Haec iis inculcanda sunt, qui id infra dignitatem suam esse arbitrantur.</p>
               <p>Lenienda verbis invidia est neque id passim, sed apud eos quos magis ratio regit. Hi primum
      in sententiam, si fieri potest, nostram traducendi sunt, ut sensim in plures exemplum
      transeat. Sic populari, quantum fieri potest, invidiae est occurrendum. Atque id quidem non in
      hoc tantummodo casu, sed universim omnibus in rebus suaserim velut facillimum vitandae
      popularis invidiae excolendaeque Croatiae modum.</p>
               <p>Quo in genere id praetermittere haud possum, quin admoneam eos qui extera imbuti disciplina
      prae ceteris rationi concedunt ut, quoniam nostram in patria iuventutem excolere desperatum
      est, in id vi omni conatuque incumbant quo plurimos civium ad relegandos studiorum causa in
      exteras regiones liberos suos persuadeant. Durum id equidem et periculis expensisque,
      depravandi praeterea occasionibus infame; at melius reputanti facile probatum, si cogitaverit
      et periculis depravationique prudentia posse occurri et expensas ab iis ipsis esse refundendas
      qui inter alias artes hanc quoque possint didicisse. Sed iam sat de ea parte, quae privatas
      cuiusque actiones respicit, pro temporis angustia: restat de altera quae in publicis versatur.</p>
               <p>Infinitus si singula huius capitis distinctionis membra ordinatim prosequi vellem neque vero
      id temporis brevitas patitur. Itaque congesta praeceptorum copia me paucissime ut potero
      expediam, contentus si generalia quaedam attulero documenta e quibus singularia multa, etsi in
      praesens omissa, erui possint.</p>
               <milestone unit="page" n="1038"/>
               <p>Id autem ante omnia memoria repetendum est nos non in libera quadam republica neque sub
      optimatibus vivere, sed regibus, quibus ius vitae necisque dii concesserunt, subesse.
      Supervacaneum itaque fuerit elatos illos spiritus et intempestivam praeseferre libertatem,
      quin congruos potius tempori condicionique mores assumimus, omniaque, quae pii in principem
      subditi sunt, officia ex asse exsequimur. Quo in genere id primum consuli potest, ut sua
      dictorum cuique ratio constet. Nihil agendum dicendumve est quod vulgatum principis invidiam
      mereatur. Quod expertus moneo, eo felix quod alieno exemplo id impune mihi licuerit didicisse.
      Vetus gentilium nostrorum simplicitas et priscus candor dudum iam exolevit, nunc non quid
      solum, sed et coram quibus dicas faciasve circumspiciendum est. Itaque id quidem omni, qua
      fieri potest, ratione cavendum est ne a subditi in quodam officio desciscamus; at vero id non
      minus opinione mea vitandum est ne, dum obligationi subditi non deesse plus nimio contendimus,
      cives nos esse obliviscamur, dumque principi gratificari nimium sollicite volumus, patriae
      efficiamur proditores; quod quosdam non sine maximo dolore, etsi parum prospere, aetate nostra
      tentasse vidimus.</p>
               <p>Suus est et principi placendi modus, quem tuto et sine scelere possis exercere; si per
      flagitia adrepas aut ipsius te principis aut aliorum invidia perdet. Id ego et scriptorum
      testimonio didici et propriis non infrequenter oculis spectavi; quod in nostratibus eo maiori
      reprehensione dignum existimandum est quod condignum alioquin nunquam operae pretium ferant;
      cum, quacunque demum patriae ruina principi assentati sint, nunquam ad intimam eius amicitiam
      aut amplos quosdam honores pertigerint. Desipimus, cives, profecto desipimus, si tam parvi
      patriam aestimamus, ut pro blando quopiam principis verbo aut levi nescio qua dignitate
      prodere ipsam pensi non habeamus!</p>
               <p>Id igitur si boni viri, si cives non ingrati haberi volumus, fugiendum est; id autem
      consulto quis fecerit si bonis artibus per optimatum, potissimum qui Viennae agunt, gratiam
      principis favorem mereri possit; quo tamen non tam ad proprium quam ad patriae commodum utetur
      si mea voluerit sententia stare.</p>
               <p>Equidem non ignoro mentione iniecta de iis me oportere artibus uberius disserere quibus
      ministrorum gratia possit occupari; at ego, quoniam non usquequaque vacat, brevissime
      expediam. Potissima hoc in genere sunt formae naturaeque liberalitas, linguarum, quae in aula
      floreant, cognitio, et commune his praesertim temporibus refugium: largitio. Sed in eo maxime
      discrimen adhibere oportet ne idem potissimum officiat quod ad nocendum quam ad iuvandum non
      minores vires habet. Duo sunt quae hoc in genere omitti sine fraude haudquaquam possunt:
      primum ut non contentus quis ministrarum promeruisse gratiam eandem litteris <milestone unit="page" n="1040"/>
      semper foveat suscitetque, quod tamen ipsum non modica utrinque cum cautione faciendum est;
      alterum ut hunc optimatum favorem aut prorsus abscondat, quo gentilium non subeat invidiam,
      aut omnino in vulgus proferat, quo invidiam metu reverentiaque compescat.</p>
               <p>Haec quod ad aulica attinet: quod autem agendam publice in Croatia vitam concernit, id ego
      ante omnia consuluerim ut, quoniam mediam inter rigorem nimium et extremam comitatem viam
      eligere est constitutum, eam vivendi rationem ineamus ut nuspiam nimii, erga inferiores nos
      populares potius, erga superiores autem nec non aequalium ambitiosiores abstractos magis, erga
      neminem vero, quod aiunt, confidentes nos praestemus. Hunc ego unicum modum puto quo
      popularium benevolentiae reverentiam in parte aliqua iungere possimus; quod tamen, ut et alia
      omnia, secundum temporis condicionem est regulandum; nam in civilibus cum nihil (ut ait
      Aristoteles) certi sit, infinitae sunt rerum differentiae quas omnes concipere impossibile, in
      re autem prudentia diiudicare oportet.</p>
               <p>Iam quoad alia id generale sit ne patrii nos moris fastidiosos unquam demonstremus. Hinc
      coetus et convivia quaeque alia a nostrae condicionis hominibus frequentari viderimus ne nos
      quidem prorsus oportet aspernari. Sed quod ad convivia attinet, id potissimum quaeri solet:
      quid tum faciendum sit cum aut vino obrui contra propositum nostrum, aut praesentium omnium
      indignationem, popularium autem invidiam subire oportet? Fateor equidem nos occasiones eius
      modi pro facultate vitare oportere; quod si autem fortasse accidat ut abesse nobis non sit
      integrum, tum deprecando, suadendo, praesentis alicuius illustris mulieris patrocinium
      implorando in id incumbere debemus ne vitio id nobis detur; quod si remedio locus non sit,
      profecto ego sanitati nostrae et conscientiae potius quam famae prospectum velim.</p>
               <p>Hic ego, cum in conviviorum memoriam sermo decurrit, non possum non recordari deterrimi
      illius vitii, quod pravus per omnia usus obtinuit ut nulli inter cenandum nisi de aliorum
      defectibus sermones sint. Hinc omnis in claros viros invidia, hinc mutuae dissensiones
      proveniunt. Istud si auferas, nae, dimidium Croatiae miseriarum detraxeris! At nimio plus res
      inoluit, nec nisi tardissimum acceptura remedium videtur. Nos tamen ne cessemus abolendae
      pravissimae consuetudinis saltem initium facere consueto remedio, nempe id ipsum aliis, quibus
      nostras probari monitiones intellexerimus, ingerendo; quae res ubi deinde in plures, ut fieri
      solet, exierit, dubitari non potest quin minor invidiae locus sit futurus ubi eius fomentum
      subtrahetur.</p>
               <p>Ceterum id inter praecipua utilissimaque vitae praecepta referri potest, nimirum ne unquam
      inveteratas popularium nostrorum opiniones oppugnemus nisi coram iis quos aut ex integro
      instituendos accepimus, aut quibus nos oraculi loco esse prorsus tenemus; quippe tum primum se
      contemni Croatae existimant cum eorum <milestone unit="page" n="1042"/> opiniones, quas illi fide firmius tenent,
      pro frivolis (ut sunt) exploduntur. Expertus assero, statim atque id repetieris, te superbi
      scioli contemptorisque omnium famam assecuturum. Itaque id prorsus fugiendum est illi cui
      populariter vivere sit constitutum, quippe quod non in placido vultu blandisque verbis, sed in
      factis popularibus est constitutum. Non aliorum igitur solum opinionem non impugnabit, sed ne
      suam quidem vel interrogatus, si a vulgi sententia abhorreat, promet is qui me audierit, nec
      unquam instar magistri et quasi alios docere velit de humanioribus praesertim litteris
      sermonem faciet; quin se quoque iis vacare, quoad fieri potest, obteget, nec unquam aliam nisi
      boni iuristae famam affectabit.</p>
               <p>Iam quae cuique sint fugienda videamus. Primum id cavere oportet ne frequentibus sive
      Viennam sive in alias partes profectionibus indulgeamus, ne adulatores aut vagi audire
      debeamus. Absit ambitio; nuspiam simus tam magnifici ut prodigi dici possimus. Mulierum etiam
      et puellarum plus etiam fortasse debito commercio abstineamus ne impudici libidinibusque
      dediti dicamur; quod iis praesertim cavendum est qui aut necdum nupti, aut ducendis uxoribus
      proximi sunt. Solet id etiam invidiam non raro parere si stricto et aperto amore aliqui se
      complectantur, ut adsint proinde ilico qui nihil antiquius habeant quam eiusmodi amicitiam
      perturbare. Itaque amicitia ipsa pro virili tegenda est et quos maxime diligimus, iis in
      extrinsecis his minimum deferre oportet; prudens enim amicus de eo non succensebit, aliorum
      autem machinationes sic facillime eludentur. Hic ego non repetam ea, quae sive ex dictis
      facile possunt consectari sive ex iis, quae tum diximus, cum de gentis moribus dissereremus,
      elici; non commemorabo serviendum esse gentis praeiudiciis, fugiendaque ea omnia quae, etsi in
      re aliter se habeant, in illius sententia censentur esse perversa; non commonebo praecipuam
      modestiae, praesertim ab adolescentibus, rationem habendam esse; de comitiis solum quin
      aliquid afferam, non possum praeterire.</p>
               <p>Haec malignis turbari adversationibus supra diximus; restat videre quis a singulis nostrum
      hoc in genere modus tenendus sit. Id ante omnia in animo constituendum est ne quid inconsultum
      aut patriae nocivum proferamus; quod certe nonnisi politicorum lectione accurataque industria
      consequemur. Iam id quoque utile fuerit observare ne, donec iuventus nobis oggeri potest,
      multum ad dicendum nos intrudamus. Postquam vero maiorum nobis munerum potestas facta fuerit,
      tum quoque consultius erit per alium id, quod intendimus, proponere, nos autem defensoris
      potius quam consultoris gerere vices instructis iam ad succurrendum omnibus quos nobis aliquo
      nomine obstrictos tenemus.</p>
               <p>Haec de modo in Croatia vivendi, qua potui brevitate, in medium attuli; ex quibus id
      universim colligas tria potissimum esse quae in Croatia sint exstirpanda: ebrietas, absentum
      inter cenandum calumniatio, malaque iuventutis disciplina. Dein id quoque inde consequitur
      communem, quidquid effici velis, praestandi <milestone unit="page" n="1044"/> modum esse eos, quos nomine aliquo
      tibi obnoxios habeas, in eandem traducere opinionem. Haec autem in universum sunt praecepta:
      sermonum causas nulla novitate serere, popularem in verbis factisque esse, cuncta boni subditi
      in principem officia implere, patrium nullatenus morem fastidire.</p>
               <p>Haec totius vim continent orationis; illa enim omnis inde processit, in iisque versata est.
      Restat precari ut eadem benevolentia, qua me dicere permisistis, finientem quoque
      sustineatis."</p>
               <p>Assurexerat discessuros nos ilico existimans, cum Amadus: "Ego quoque" (inquit) "munus a te
      mihi impositum brevissime exsequar. Ecclesiasticus igitur, dum in collegiis studiorum causa
      versatur, haec habet observandas: ne delationibus gaudeat; affabilis in omnes; amicitiam, si
      qua forte sibi cum aliquo intercedat, qua potest arte occultet; si favorem habeat superioris,
      eo moderatissime utatur nullaque prorsus cuiusdam quasi dominationis signa ostendat; si eo sit
      destitutus, nihil in eos, qui eum obtinent, dicere facereve praesumat. Sed id praecipuum est
      ut ea, quae taceri debent, tacere sciat; nihil enim est quod vitae eius tranquillitatem magis
      possit perturbare, quam si omnia, quae ab uno exceperit, alteri referre velit; haec enim est
      amplissima inimicitiarum materies quae, cum in omni vita, tum in collegiis potissimum, ubi
      eidem cum inimico (ut aiunt) foco est assidendum, sunt pergraves. Id quoque in vita communi
      confert si gravitatem quis semper praeferat nec unquam ad dissolutos illos confidentiae iocos
      se immittat. Porro in alioquin supponitur ut in perspicienda cuiusque indole non parum laboret
      quo se secundum eam prudenter dirigere sciat.</p>
               <p>Haec in collegiis: unde ubi excesserit, id primum observare eum oportet ut, quasi nihil illi
      externi moris inhaessiset, eundem in loquendo modum, eandem in salutando humanitatem, quam
      ante tenuerat, ne tunc quidem omittat. Iam si parochiam tantum spectet, eam tractandis
      mulcendisque bonis artibus nobilibus facile consequetur; si vero ulterius prospiciat, maxime
      oportet se, dum in collegio adhuc agit, insigni quodam facinore, qualis potissimum defensio
      est, illustrare, aut magnam de se iam antea per amicos exspectationem concitare. Quibus si ad
      optatam dignitatem pervenerit, tum vero sua prudentia, non nostris artibus est dirigendus. Ad
      quod ea quoque, quae in parte dicta sunt, conferre possunt."</p>
               <p>"Immo", inquit Pretus, "haec quoque ad ea, quae a me dicta sunt, possunt accommodari."</p>
               <p>Quod fatus in horam quaesivit; quam ubi maturam discessui comperisset, surrexit, nosque
      omnes prosperam invicem noctem gratulati discessimus.</p>
               <milestone unit="page" n="1046"/>

            </body>
         </text>
         <text type="prosa-oratio">
            <front>
               <docTitle>
                  <titlePart>Allocutio supremi comitis Comitatus Zagrabiensis </titlePart>
                  <titlePart>dum revecto legali systemate magistratum ad legalem pedem reponeret,
       universitatemque ad obfirmandam Regni Hungariae constitutionem cohortaretur. <date>Die 15ta
        Aprilis 1790.</date>
                  </titlePart>
               </docTitle>
            </front>
            <body>
               <milestone unit="page" n="1048"/>

               <p>Quod e longa peregrinatione ad natale solum, ad proprios Lares, ad amicorum propinquorumque
      consortium redeunti evenire solet, ut quo acerbius diuturnam a tam caris obiectis separationem
      toleravit, eo maius deinde ex iis sibi redditis solacium persentiscat, id mihi hodierna die
      usu venire debeo ingenue profiteri; nimirum sextus iam labitur annus quo eversis patriis
      legibus, invectis peregrinis institutis, inducto exotico idiomate, omnis personae
      proprietatisque securitas ita evanuit ut tum postremum me vivere, liberum hominem esse, et
      patriam habere senserim; sextus denique iam labitur annus quo abolito legali supremi comitis
      magistratu, sublatis liberis comitatuum congregationibus, ruptuque omni, quo princeps cum
      regnicolis de legum systemate adeo belle nectitur, vinculo hac sede decedere coactus fui.</p>
               <p>Post longum adeo intervallum, post omnem iam ferme de meliori sorte spem consumptam, ubi
      patriae libertatem, me patriae, inclitae universitati legalem moderatorem, me vero eidem
      restitutum esse inopine intellexi, tum primum sensi humanum animum, sicut ad doloris
      gravitatem, ita ad insperati gaudii magnitudinem obstupescere posse. Attonitus ego scrutabar
      vias, rimabar modum, indagabam consilia quibus stupenda haec rerum conversio procurari
      perficique potuerit. Verum dum parte ex una praecipitii, in cuius margine iam versabamur,
      profunditatem, parte vero ex alia facilitatem illam reputavi qua commutatio haec absque ulla
      reipublicae perturbatione et per ipsum illum principem peracta est qui vesanis adulatorum
      consiliis in transversum actus eversi patrii systematis auctor fuit, videbar mihi certe videre
      id nullo humano consilio, sed insigni divinae providentiae favore evenisse. Itaque ego
      diuturno compressi doloris sensu adhuc rigidus, ad sentiendam inexpectatam felicitatem
      imparatus, futurorumque potius cura anxius, inter spei metusque argumenta fluctuabam cum
      festivi inclitae huius universitatis sensus tam mihi quam et excelso consilio locumtenentiali
      explicati me excitarunt, erexerunt, confirmarunt. Ab eo inde tempore iam meus etiam animus
      communi laetitiae patere coepit; sensus tamen hic tenuis tantum umbra fuit gaudii illius quod
      hodie persentisco dum me liberum in patria iam libera re ipsa constitui, dum meam singulique
      civis proprietatem, ut nunc res sunt, salvam esse, dum denique me in medio inclitae
      universitatis versari eoque potissimum fine versari <milestone unit="page" n="1050"/> sentio, ut communibus
      provideamus consiliis qua maxime congrua ratione ea omnia, quae inde ab obitu Augustae
       <emph>Theresiae</emph> innovata sunt, ad priorem legalem statum reponi possint? </p>
               <p>Solacii huius magnitudinem sola illa consideratio tantisper diminuit quod videam nostram
      posterorumque felicitatem sola hac providentia non absolvi, sed eo nobis omni studio
      conitendum esse ut primum quidem, quidquid illegalitatis in aliquam publicae administrationis
      partem quandocunque irrepsit, id omne in imminente iam nobis diaeta ita deleatur ut eius nec
      vestigium quidem severus actionum nostrarum iudex, posteritas, agnoscere possit; dein vero ut
      constitutione nostra in iisdem comitiis ad omnigenum securitatis statum collocata
      solidioribus, atque ipsi illam accepimus, fundamentis nixam ad posteros transmittere possimus
      libertatem. Ut idonea hanc in rem consilia conferre possimus, iuvat nos attentius reputare qui
      factum sit ut ingenua et secus libertatis admodum tenax natio tam prope ad exitium perduci
      potuerit? Sicut enim cognito morbi statu medicus idonea facile medicamenta ordinare potest,
      ita detecta genuina, quae rem publicam afflixerunt, malorum causa necessaria ad eius
      sublationem haud difficile est procurare.</p>
               <p>Si omnium, quae post novam sub Carolo VI Hungariae regulationem evenerunt, reminisci
      velimus, nullo certe negotio deprehendemus postremam tristem Hungariae catastrophen non alia
      de causa tam brevi tempore, tamque facili negotio perfectam fuisse, quam quod longa placidi
      Theresiani regni felicitate emolliti nos ex ipso constitutionis nostrae cardine emoveri iam
      antea passi simus. Quis enim nescit basim systematis nostri in eo versari, quod sola executiva
      potestas principi propria, legislativa e contra cum statibus regni communis sit? Quis ignorat
      quod suapte arbitrarium effici debeat imperium, ut primum potestas executiva legislativae
      coniungitur, id est, ut primum idem leges condere, idem eas pro lubitu interpretari, idem pro
      volupe transgredi, idem denique etiam exsequi potest. Quem denique latet, quod iam ante
       <emph>Iosephum II</emph> potestas executiva non modo de iis, quae stricte ad legislationem
      adeoque ad comitia pertinent, multa disposuerit, verum etiam partim ea, quae legibus
      constituta sunt, in effectum non perduxerit, partim quaedam legibus etiam adversa statuerit;
      urbariorum certe regulationem, studiorum educationisque systema, vectigal tricesimale, pretium
      salis, monetae evaluationem, sanctiones poenales, ipsam usque adeo militiae, qua parte
      Hungariam respicit, coordinationem et sescenta eiusmodi alia ad potestatem legislativam
      pertinere nemo ignorat, et tamen potestas executiva omnia haec iam ante <emph>Iosephum
      II</emph> proprio nutu et ordinavit, et peregit. </p>
               <p>Et ne ea tantum, quae nobis cum Hungaris communia sunt, memorem, libet propria nobis exempla
      meminisse.</p>
               <p>Altero statim a solutis postremis Hungariae comitiis anno potestas executiva novum, invitis
      regni huius statibus, ad instar locumtenentialis consilium erexit, <milestone unit="page" n="1052"/> illud primum
      Varasdini defixit, tum Zagrabiam transtulit, postremo cum locumtenentiali coniunxit; quasi
      dicasteria erigere, transferre, coniungere, separare, ad legislativam non pertineret
      potestatem; eodem et subsequis annis potestas executiva magnam Crisiensis, Zagrabiensis, et
      Syrmiensis Comitatus partem per commissionem sic dictam aulicam statui militari ita
      incorporavit, ut provinciales ad actum hunc deputati non ad consulendum, sed tantum ad
      informationes praestandas adhibiti fuerint, ac ea quidem, quae de Syrmiensi et Zagrabiensi
      decerpta sunt, re ipsa confiniis adiecta fuere, ea tamen, quae de Comitatu Crisiensi
      resecabantur, non confiniis regni, sed constituto in meditullio iurisdictionis politicae, sic
      dicto Varasdinensi Generalatui addicta, atque ita addicta sunt, ut iam una eius fimbria
      Zagrabiensem plane Comitatum a Crisiensi intersecet, quasi iterum erecta alioquin e bonis
      nobilium confinia regni coordinare eademque seu restringere, seu extendere non pertineret ad
      potestatem legislativam, aut vero quasi liberum esset potestati executivae sub arbitrario
      necessitatis publicae nomine possessores e bonis suis erga arbitrariam iterum aestimationem et
      bonificationem etiam invitos proturbare. </p>
               <p>Non multo post executiva potestas ad effectum tot tantarumque superinde conditarum regni
      legum aliquam partium maritimarum particulam incorporavit quidem, sed ita incorporavit, ut
      tota, quae inter modernos politicae iurisdictionis limites et urbem Segniam intercedit, plaga
      penes statum militarem relicta, sicque vetus illa civitas regia, quarti regni status
      commembrum, cuius incorporatio tot iam legibus decreta est, militari imperio subiecta sit.</p>
               <p>Quid dicam de exitiali illo periculo, in quod unus degener Hungariae filius nos coniecerat,
      dum potestatem executivam eo permovit, ut tres inferioris Slavoniae comitatus ab Hungaria
      etiam quoad contributionalia avellere, eos huius etiam intuitu cum superioribus coniungere,
      sicque e sex istis comitatibus distinctum ab Hungaria corpus ita efficere voluerit, ut hi ne
      legatos quidem suos in posterum ad diaetam mittere potuissent? Verum funestos pravi huius
      consilii effectus providentia eius temporis statuum regni huius facile pervidit, constantia
      consilium ipsum irritum reddidit, una nos posterosque nostros edocuit, qua potissimum via
      eiusmodi exitium in perpetuum antevertere possimus.</p>
               <p>Omnia haec pluraque eiusmodi alia ante Iosephi II regnum evenerunt; omnia luculenter
      ostendunt nos iam antea e cardine systematis nostri, genuino nempe potestatis legislativae
      exercitio, emotos fuisse, ut adeo rebus animisque ita comparatis huic haud ita difficile
      fuerit ipsam coronationem intermittere, legislativam potestatem privative usurpare et, vel
      modica vi adhibita, nobis eas, quas pro provinciis arbitrario gubernio de systemate suo
      obnoxiis scripsit, leges dictare.</p>
               <milestone unit="page" n="1054"/>
               <p>Sed quid nos e reali potestatis legislativae exercitio adeo facile emovit? Huius enim vero
      causae partim in potestate executiva, partim in primis eius instrumentis, partim in nobis
      ipsis et, ne quid dissimulemus, partim in ipsa etiam constitutione nostra sita fuit. Nimirum
      ea est humani animi indoles ut, qui executivam, id est supremam, obtinet potestatem, limitibus
      potestatis legislativae se constringi illibenter patiatur; ut comitia differre, et nomine
      provisionalium ordinationum ipse leges ferre gestiat; denique ut potestatem legislativam ad ea
      solum, quae ex arbitrio suo pro fundamentalibus statuit, restringere conetur.</p>
               <p>Neque tamen haec semper potestati executivae, verum plerumque iis, quibus illa qua primis
      instrumentis nititur, adscribi possunt: quo enim magis absolutam princeps nanciscitur
      potestatem, eo minus ad eam exercendam solus sufficit, sed varias eius partes variis
      individuis concredere debet. Hi cum particulari, quae ipsis obtingit, provinciae se plene
      pares esse arbitrentur, oderunt legum vincula, et ut ipsi principis nomine arbitrarie agere
      possint, potestatem eius etiam ultra definitos per constitutionem limites extendere
      consueverunt.</p>
               <p>Ne invidiosa evadat oratio, nolim ego haec rebus nostris per specifica exempla applicare;
      qui illum, qui inter aulici et provincialis senatus praesidium invaluit, nexum, praesidiales
      illas inscio saepe toto dicasterio manipulationes recogitaverit, una et id reputarit, quod
      principes ea ferme tantum suscipere soleant, quae ipsis a respectivis ministris suggeruntur,
      facile certe assequetur apud nos etiam plurimas legum violationes prima arbitrarii imperii
      initia per eos, qui potestatem executivam proximius circumstant, perpetratas fuisse. </p>
               <p>Nos ipsi dimiseramus certe curam reipublicae. Nam honorum fortunarumque suarum incrementa
      aucupari, pro installationis restaurationisque solennis aut ad summum pro prima reliquarum
      congregationum die comparere, ceterum totam negotiorum molem in humeros solius magistratus
      reclinare iam solenne habebatur; si inclita universitas eorum, quae, cum ante octennium
      magistratum capesserem, hanc in rem praefatus sum, meminisse, tum subsequi temporis usum
      tantisper recolere velit, agnoscet certe me nihil invidiosi, nihil dicere exaggerati. Iam vero
      palam est, quod solus magistratus, nisi statuum et ordinum praesidio fulciatur, usurpationibus
      potestatis executivae obsistere non possit.</p>
               <p>Ipsa denique constitutio nostra rimas habet, per quas potestas executiva ad usum leges
      ferendi facile eluctari potest; nimirum disiecta per totum corpus iuris legislationis obiecta
      nullibi compendio et sub unum obtutum ita collocantur, ut ex sola constitutionis inspectione
      et executiva potestas limites suos perspicere et, si illos excesserit, per legislativam sine
      ambagibus ad eos possit revocari. Obsoletis, quae de periodico diaetae celebrandae termino
      perlatae fuere, legibus liberam utique potestas executiva habuit facultatem eadem etiam ad
      quartam unius saeculi, ut nunc factum est, intermittendi; tanto autem intervallo cum saepe
      necessitas ipsa <milestone unit="page" n="1056"/> exposcat, ut de pluribus, quae secus legislativam potestatem
      respiciunt, obiectis statim constituatur, debet utique hac ratione potestas executiva se ad
      usum legum ferendarum collocare. Inde certe evenit ut sub longo quippe 40ta annorum Augustae
      condam <emph>Theresiae</emph> regno tres tantum diaetae celebratae, in harum prima de
      insurrectione, in posterioribus duabus de contributionis augmento potissimum actum; ceterum
      vix aliquae super gratiori quopiam obiecto leges conditae fuerint, iamque tum ea sustineri
      coeperit sententia, quod ad tractatum diaetalem nil, nisi materia subsidiorum, et forte
      iudiciales leges pertineant. Quod summum est, utprimum potestas executiva aliquid
      quantumcunque praeiudiciosi extra comitia ordinavit, si status eiusdem abolitionem in diaeta
      urgeant, solet suum in id consensum plerumque negare. Atque ita, cum eius etiam consensus ad
      legem perferendam necessarius sit, nullum habet constitutio nostra modum, quo factae eiusmodi
      per potestatem legislativam extra diaetam ordinationes in irritum valeant revocari. </p>
               <p>Prostat luculentum eius rei exemplum in responsis, quae postremis comitiis potestas
      executiva edidit ad illas statuum propositiones, quibus nonnulla per eam extra diaetam
      ordinata antiquanda esse contendebant.</p>
               <p>Ipse denique proponendi condendique articulos modus, illa gravaminum forma, quae commembrum
      potestatis legislativae utique non decet, illa frequens ad privilegia, quae coram potestate
      legislativa nulla esse debent, provocatio, stylum et reale legislationis exercitium certe non
      praeseferunt. </p>
               <p>Atque ita et veram malorum, quae nos presserunt, causam in eo sitam esse, quod status e
      reali potestatis legislativae exercitio excussi fuerint, et quid potissimum ad id, ut inde
      excutiantur, contulerit, iam intelligimus. Eo tantum, ut iam praemisi, conatus et consilia
      nostra nos conferre decet: primum, ut status se ad reale legislativae potestatis exercitium in
      primis statim, quae nobis imminent, comitiis reponant, dein vero, ut adumbranda in proximis
      comitiis constitutio ita praemuniatur, ne status amplius ullo unquam tempore per potestatem
      executivam inde excludi possint.</p>
               <p>Ut status his statim, quae imminent, comitiis reale legislationis exercitium resumant, vix
      aliquid puto obstiturum. Si enim certam, per quam maioris repraesentantum partis voluntas tuto
      cognosci possit, normam defixerint: si deinde totam per singulas legislativae, executivae, et
      iudicialis potestatis partes constitutionem attentius expenderint; quae in illa dubia sunt,
      explanaverint; quae superflua resecaverint, quae vero manca suppleverint; si constitutionis
      praesidium ad omnem, quae Hungariam incolit, hominum classem extenderint, praesertim vero si
      in ipsa illa modum, quo contribuens sublevetur, statuerint, sicque in ordinatum compendium
      missam non modo pro cynosura publicae administrationis, sed et pro basi inauguralium
      diplomatum stabiliverint: porro, si aut certum et periodicum <milestone unit="page" n="1058"/> comitiorum
      terminum defixerint, aut certe eadem de diaeta in diaetam ita indixerint, ut ad illa
      repraesentantes nationis absque alia convocatione non tantum possint, sed et debeant
      comparere: si denique ipsum modum et formam leges proponendi et perferendi activitati et
      dignitati potestatis legislativae magis conformaverint, iam se ad reale legislationis
      exercitium collocabunt.</p>
               <p>Quae autem ad status in hoc reali legislationis exercitio futuris etiam temporibus
      conservandos pertinent, ea nunc eo facilius constitui possunt, quod favore Numinis talis nobis
      princeps obtigerit, qui genuinis sanae philosophiae principiis imbutus non populum propter
      principem, sed hunc propter populum existere palam profitetur: qui in illa, cui ante
      imperabat, provincia ipsum criminis laesae maiestatis nomen sustulit, poenam vero amissionis
      bonorum a rapacitate fisci ortum sumpsisse agnovit, qui denique primus omnium, qui inde ab
      orbe condito imperarunt, principum tantam innocenter pressae humanitatis compassionem habuit,
      ut peculiare constituerit aerarium, e quo indemnes reddantur ii, qui per infelicem aliquam
      circumstantiarum complicationem in criminalem inciderunt quidem quaestionem, subinde tamen per
      iudicium innocentes sunt declarati. Sub pio hoc principe, cum rara (ut de Traiano Plinius ait)
      temporum felicitate sentire quae velis et, quae sentis, dicere liceat, non erit difficile
      omnia ea, quae ad excludendos a reali legislationis exercitio status contulisse supra
      ostendimus, submovere sicque efformandam in his comitiis constitutionem ita praemunire, ut
      nullus etiam successorum eius eam amplius evertere possit.</p>
               <p>Si id ipsum pro fundamentali lege declaretur, quod princeps nullam prorsus extra diaetam
      legem perferre, sed eas tantum, quae in comitiis statuuntur, effectui dare possit: si
      statuatur ut, si quae tamen seu vero, seu specioso praesentaneae necessitatis titulo
      ordinaverit, ea in primis comitiis ante omnia in examen revocentur, et si quid eorum publico
      bono non conducere visum fuerit, illud citra etiam consensum potestatis executivae ilico
      valeat abrogari: ad provisionales autem eiusmodi ordinationes quod nec errectio, cassatio,
      separatio, coniunctio, aut alio translatio tribunalium aut dicasteriorum, nec alia quaecunque
      in politicis, oeconomicis, iudicialibus, ecclesiasticis, religionariis, aut litterariis
      systematica regulatio pertineat, sed haec omnia per potestatem executivam praevie quidem
      praeparari possint, ante tamen eorum introductionem in diaeta referri, ibi de illis constitui
      debeat: si decernendum in comitiis tributum, praecipuum legislationis obiectum, nonnisi ad
      proxima usque comitia duraturum declaretur: denique si, quod nos in particulari attinet, eam
      iniverimus rationem, ut nos indissolubili nexu Hungariae iungamus – non poterit suos amplius
      limites potestas executiva egredi.</p>
               <p>Quod autem instrumenta eius attinet: si decretum fuerit, ut supremus regni senatus e
      repraesentantibus circulorum efformandus ad principem immediate referat; ut id pro crimine
      falsi habeatur, si caput senatus nomine huius quid expediverit, quod in <milestone unit="page" n="1060"/> pleno
      senatu relatum non sit, aut vero si ad privatam talium pertractationem se immiserit, quae ad
      agenda totius senatus referuntur; ut supremi comitis munus ad mentem Fundamentalis
       <emph>Andreae II</emph> Decreti articuli 16. et 30. conferatur, ac alii etiam magistratus non
      sanguini, sed capacitati et meritis tribuantur; ne iurisdictio militaris et politica; aut haec
      et iudicialis; immo ne politica quidem et cameralis in unum idemque individuum congerantur, et
      ne uni soli individuo ulla potestas privative conferatur; denique ut magistratus omnes tanquam
      instrumenta potestatis executivae de omni, de quo potestas legislativa rationem habere
      voluerit, facto eam reddere teneatur: si, inquam, omnia haec constituta fuerint, nullum certe
      constitutioni nostrae a potestatis executivae seu immediatis, seu mediatis instrumentis
      periculum imminebit. </p>
               <p>Nos ipsos quod attinet, cum vera libertas inter arbitrarium imperium et anarchiam media sit,
      sicut illud impedire, ita hanc omni ratione vitare debemus. Id ut assequamur, plura certe
      causae publicae sacrificia nos facere oportebit. In arbitrario enim imperio una civium classis
      ad honores, alia ad lucrosa officia, ad exemptionem a communibus oneribus alia obrepere solet:
      vera libertas exigit ut tam beneficia quam onera reipublicae communia sint. In arbitrario
      imperio concentrata in paucis manibus tota vis publica facilem reddit mandatorum principis
      effectuationem. In temperata monarchia, ut vis publica quam rarissime adhibeatur adeoque ut
      singulus civium leges non tantum sponte sua, sed et alacriter exsequatur, interest. Hic est
      lapis ille Lydius qui ostendit an populus aliquis libertate aut servitute dignus sit. Si enim
      cives abrogata per potestatem legislativam beneficia dimittere renituntur, si imperata per
      eandem onera sustinere detrectant, si denique perlatas ab eadem leges observare recusant – hic
      certe populus nec libertate dignus est nec diu eam retinebit; quo enim maior et frequentior
      est adversus decreta potestatis legislativae renitentia, eo frequentius potestas executiva vim
      publicam adhibere debet; quo autem frequentius haec id faciendi occasionem habet, eo etiam
      facilius non tantum legum, sed et propriae voluntatis effectum procurare sicque ad usum leges
      ferendi, id est ad arbitrarium imperium, pervenire potest. Ut proinde securam ad posteros
      constitutionem nostram transmittamus, antiquos nos mores resumere oportet; sola enim
      frugalitate absque avaritia et zelo patriae serviendi absque ambitione libertas et comparari
      et iam parta tuto retineri potest.</p>
               <p>Hi sunt privati mei circa perficiendam et ad statum securitatis collocandam in proximis
      comitiis constitutionem sensus. Hos ego inclitae universitati in postrema hac, quam ante
      diaetam celebramus, congregatione ea de causa proponendos existimavi ut interea, dum agendorum
      series obiectum hoc pertractare admiserit, eos expendere, superinde mature deliberare sicque
      ea, quae hac de re in proxima <milestone unit="page" n="1062"/> regni huius congregatione proponenda esse
      existimaverit, tanto facilius constituere possit.</p>
               <p>Nunc recta ordinis ratio exigit ut ante omnia, quae ad reponendam in pristinum statum
      administrationem publicam pertinent, conficiantur. Provide quidem inclita universitas pleraque
      hanc in rem iam decrevit. Cum tamen restent adhuc nonnulla: cum congregatio illa, e qua haec
      emanarunt, per illegalem et potestatem et praesidem indicta fuerit: cum denique interimalis
      illa et ex necessitate facta moderni magistratus per inclitam universitatem confirmatio
      vitium, quo laborat, penitus abstergere non potuerit – iuvabit legalem ante omnia deligere
      magistratum, tum vero reducto iam ad legalem pedem toto comitatus corpore resumere priores
      determinationes et, si quid addendum aut mutandum visum fuerit, haec constituere, reliquis
      vero legalem formam indere.</p>
               <p>In deligendo magistratu ego eos, quibus omnia de lege requisita adsunt et qui mihi maxime
      idonei videbuntur, candide proponam, inclitam autem universitatem exorabo ut in delectu eo
      advertere velit quod nunc non iam de talibus qui nil nisi violentis modis perficere, sed de
      talibus magistratualibus deligendis agatur qui dexteritate, moderatione, et prudentia sua res
      etiam ingratas absque invidia in effectum perducere sciunt.</p>
            </body>

         </text>
         <text type="prosa-oratio">
            <front>
               <docTitle>
                  <titlePart>Oratio Nicolai Skerlecz de Lomnicza ad senatum academicum habita <date>die 11.
        Octobris 1776.</date>
                  </titlePart>
               </docTitle>
            </front>
            <body>
               <milestone unit="page" n="1067"/>

               <p>Depulsa a litteris scholasticarum subtilitatum barbaria, cum primum amoenior scientiis lux
      affulsit, ea apud praestantissimos quosque non modo philosophorum, sed ipsorum etiam
      politicorum pervaluit opinio, quod institutioni juventutis intendere sit munus praecipuum
      regalis potestatis. Eximiam hanc sententiam nostra, cujus imperio gloriamur, Augusta animo Suo
      ita impressit, ut primis statim suscepti gubernii temporibus, gravissimis licet bellorum saepe
      varia, pro rerum humanarum vicissitudine, fortuna gestorum procellis distenta, curam tamen
      omnem explendo huic, a quo praecipuam subjectorum sibi populorum felicitatem pendere non
      dubitavit, officio consecrarit. Vidit illa pro ea, qua pollet, mentis acie, institutionem
      juventutis haud secius corrigi posse quam si ipsum studiorum systema emendetur, id vero ut
      perficiatur, ipsum caput studiorum seu Universitatem Viennensem in meliorem ordinem esse
      redigendam.</p>
               <p>Grande hoc tantisque per ipsam temporis illius complicationem difficultatibus obnoxium opus,
      cum per eorum aliquem, qui ipsi veteri et minus probata methodo instituti fuerant, perfici
      posse diffideret, ad eandem restaurandam talem ab exteris ditionibus virum evocavit, quem
      totius Reipublicae litterariae vox et consensus parem huic operi praedicabat. Hoc dum dico,
      quin pronunciem, video jam mentibus omnium vestrum Svitenii earum litteris nomen obversari. Et
      profecto debemus manibus illius viri haec justa, ut, quoties de studiorum ratione apud nos
      sermo instituitur, nostram honorifica <milestone unit="page" n="1068"/> adminus compellatione in eum gratitudinem
      contestemur. Illius laboribus eam, qua modo nitet, faciem Universitas Viennensis accepit, ille
      ea artium scientiarumque jecit fundamenta, ut solidior doctrina liberaliumque artium perfectio
      jam in plerasque etiam provincias sit propagata, illius conatibus Patria haec… sed hanc nobis
      fata felicitatem inviderunt. Et tamen si unquam litterae in regionibus nostris ad aliquem
      provectae fuerint perfectionis gradum, si nos quempiam in erudita Europa locum sumus
      occupaturi, id totum assiduis Svitenii laboribus, quibus benignas Augustae nostrae intentiones
      explere non destitit, in acceptis referemus.</p>
               <p>Post restauratam Viennensem Universitatem Clementissima Domina nostra reliqua etiam
      instituenda juventutis subsidia non modo materna providentia collocavit, sed et regia, ut par
      erat, munificentia exornavit. Seminaria, convictus, Academiae in omnigenum juventutis usum non
      in metropoli modo, sed in ipsis etiam provinciis magno numero instituta, sunt totidem perennia
      Regalis Augustae nostrae in juventutis institutionem intensae sollicitudinis monumenta.</p>
               <p>Sed haec communia fuere illius in omnes sibi subditas gentes studia, id enimvero peculiare
      est maternae Suae in gentem Hungaram propensionis argumentum, quod eandem, qua adhuc carebat,
      Universitate exornavit, ut adeo ad perficiendum omni ex parte restaurationis studiorum opus
      nil defuerit aliud quam ut eadem e latebris in lucem protraherentur et ad supremam Regiam
      revocarentur inspectionem.</p>
               <p>Verum consilio huic eotum ipsa circumstantiarum cum systemate ferme gubernii complicata
      latio <milestone unit="page" n="1069"/> obsistebat. Nimirum injuria vetustiorum temporum munus docendi uni ordini
      ita addixerat, ut, suppressa per id ipsum aliorum aemulatione, ordo hic scholas et quidquid eo
      refertur velut privatum diuturna adeo possessione legitimatum peculium suum consideraret.
      Atque inde factum licet existimare, quod, cum ordo hic, citra aliquam quaesiti juris
      laesionem, privativa hac praerogativa exui haud potuerit, studia autem ipsa ad eam, sine qua
      nec floruerunt nec unquam florere poterunt, libertatem haud potuerint revocari. Verum vix ordo
      hic per varium causarum concursum suppressus fuit, cum Augusta firmum studia in suam asserendi
      libertatem animum manifestavit, dum, concredita Dioecesanis usque ad elaborationem systematis
      scholarum directione, deinceps Cathedras omnes in Academiis per concursum absque ullo status
      et conditionis discrimine dignioribus conferendas pronunciavit. Hoc veluti fundamento jacto
      ipsum restaurationis studiorum perarduum sane opus aggressa, illi, qua Hungariam respicit,
      elucubrando talem delegit virum, quem honoris causa compellare nota ipsius modestia prohibet,
      vos tamen ipsi suapte intelligitis. Et vero non eget ille laudis suae monumento, dum opus
      ipsum loquitur luculento utique serae etiam posteritatis encomio comprobandum.</p>
               <p>Et jam ad omnigenam operis perfectionem nil aliud superfuit quam ut Augusta ad supremam
      studia Suam inspectionem revocaret. Id quoniam haud alia firmiter constitui potuit ratione
      quam si gradualis inter ipsos docentes et Suam Maiestatem Sacratissimam nexus procuretur,
      placuit Eidem hanc directionis studiorum catenam ita nectcre, ut me quidem universae in his
      Regnis rei litterariae <milestone unit="page" n="1070"/> generatim, reverendissimum vero ac clarissimum virum
      Josephum Taisperger huic Academiae peculiariter Regio Suo nomine praeficeret sicque vos
      clarissimos Professores huic, illum mihi, me vero medio Regii in Regnis his Consilii sibi
      subordinaret.</p>
               <p>Vobis proinde praeprimis, clarissimi Professores, impense gratulor, quod cum amplissimum
      Regiae sollicitudinis ceperitis fructum, ut e corona tot eruditorum, qui studium hoc
      decurrerunt, vos potissimum pro sua quisque Cathedra versatissimorum in respectivis scientiis
      et disciplinis virorum arbitrio selecti sub auspiciis Illustrissimi Domini Comissarii Regii
      tamquam sub ipso altissimo Suae Maiestatis obtutu easdem non favore status aut conditionis
      alicujus praerogativa, sed propriis duntaxat meritis capessatis. Augusta nostra ea vobis
      stipendia jam in praesens addixit, ut curis rei domesticae levati tranquille et libere
      litteris vacare valeatis. Ut primum vero aerarium litterarium gravi quidem adhuc in praesens,
      sed justo sane intertentionis exsociatorum onere tantisper fuerit sublevatum, ampliora adhuc
      vobis stipendia reservavit.</p>
               <p>Nec in eo adhuc liberalitas Augustae conquievit, verum insuper iis, qui industriam omnem in
      explendo munere Suo ad publicam impenderint satisfactionem, praeter stipendia distinctas etiam
      laboribus suis commensuratas remunerationes peculiaremque Suam Caesareo-Regiam gratiam
      spopondit ac, ut vos in omnem fortunae casum tutos praestet, iis, quos vires in docendo
      destituerint, congruam ad dies vitae sustentationem clementer addixit.</p>
               <p>Agnoscitis jam procul dubio, clarissimi viri, quot nominibus Augusta Sibi vos obstrinxerit,
      videtis, <milestone unit="page" n="1071"/> quanta vobis incitamenta ad explendas quam exactissime vobis
      concrediti muneris partes proponantur. Ego tamen de ingenuo vestro in litteras ardore ita
      persuasus sum, ut vos ne his quidem stimulis eguisse existimem. Scio ego, quid apud ingenuos
      artium et scientiarum cultores generoso incoctum pectus honesto valeat, scio, quid amor
      litterarum, quid sitis doctrinae efficere possit, quantum aucta ipso successu proficiendi
      cupiditas animum intendere soleat, nec diffido vos haud alia quam colendi propagandique
      litteras causa operam vestram huic vivendi generi addixisse. Ita vos animatos dum plane
      confido, superfluum certe reputo vos pluribus hortari, ut, quam de vobis publicum concepit
      opinionem, quam vos ipsi apud Augustam concitastis expectationem, explere non intermittatis.
      Id unum est, de quo vos monere constitui, ut quoties vestras subiveritis Cathedras, ita semper
      animo vobiscum reputetis, tamquam sub Augustis Clementissimae Dominae oculis eam decurrere
      deberetis praelectionem. Vestra, viri clarissimi, memoria id unice saepius revolvite, quod in
      omni hac re non alia sit Augustae intentio quam ut studia quo majori cum juventutis fructu
      tradantur, quod illa solenni hoc Magistrorum delectu Se munere Suo plene defunctam existimet,
      in zelo vero, doctrina el probitate vestra tuta conquiescat, ut adeo tam piam ejusdem
      intentionem non dico negligentia (quis enim id vel ominari praesumat?), sed vel levi aliqua
      remissione fraudare grande omnino piaculum videatur.</p>
               <p>Habetis praeclarum, quem vobis Augusta praeposuit quemve ego Altissimo ejus nomine talem hic
      status, ducem, qui vos confirmare dubitantes, fatigatos excitare, ancipites erigere possit et
      consolari. </p>
               <milestone unit="page" n="1072"/>
               <p>Colite hunc, ut par est utve ipsa Clementissima Domina vobis praecepit, ejus
      dispositionibus, alioquin nonnisi in rei litterariae incrementum internamque Academiae hujus
      disciplinam dirigendis, ita obtemperate, ut quoties ordinationes ejus expleveritis, toties
      homagialem Altissimo Mandato morem vos gessisse vobiscum reputetis.</p>
               <p>Mutuum inter vos ipsos amorem et amicitiam supervacaneum mihi videtur vobis commendare,
      credo ego, quod menti cuique vestrum alioquin obversetur, vos omnes membra unius corporis
      constituere atque eo nomine tam laudem, honorem et existimationem totius corporis, quam et si
      contra eveniat, ad singulum vestrum dimanare. Nullum, credite mihi, certius est angusti
      vilisque animi indicium quam odiis, simultatibus aut, quod pejus est, invidiae patere. Qui
      vitia haec animo non excussit, nae ille parum in litteris profecerit, quarum ea princeps solet
      esse virtus, ut animum ad humanitatem componant.</p>
               <p>Quod supremum est, de eo vos non tam hortor, quam exoro, ut id firmiter in animum vestrum
      inducatis, maximum magisterii arcanum in eo versari, ne discipulis fastidium studii
      ingeneretur, verum ea potius a teneris unguiculis sciendi sitis in iis excitetur, sine qua
      nemo aliquem in litteris progressum fecit. Id autem haud secus facilius praestabitis quam si
      explorato probe genio animoque discipulorum tam incitamenta, quam modum eadem proponendi
      cujusque indoli accommodaveritis.</p>
               <p>Unum adhuc est, de quo vos in particulari commonendos existimavi, clarissimi altiorum
      Facultatum Professores; Vastae omnino ac propemodum immensae sunt, quas tradituri estis,
      scientiae, spatium vero, quod singulae absolvendae Augusta designavit, <milestone unit="page" n="1073"/> sat
      angustum. Delectu proinde opus est, clarissimi viri, ut, resecatis quibusvis inutilibus
      speculationibus, ea potissimum, quae ad aliquem vitae usum faciunt, in omni scientia
      deligatis. Satis jam inanibus subtilitatibus majores nostri litarunt. Nobis non sufficiat
      scientias ad naturam rerum revocasse, nisi ex his etiam ipsis ea secernere sciamus, quae
      alicui vitae usui pro conditione cujusque studii inserviunt. Nec eo solum fine studia
      constituta sunt, nec ea est Suae Majestatis Sacratissimae mens et voluntas, ut, qui illis
      operam navant, eruditionis doctrinaeque gloriam debeant reportare. Ea est praecipua studiorum
      scientiarumque utilitas, ut per illas probi utilesque, pro modulo suo, patriae cives
      efficiantur. Hoc est, quod Sua Majestas praesertim anhelat. Huc vos etiam, clarissimi viri, in
      sua quisque scientia, studium operamque vestram conferre debetis. Tradite discipulis vestris
      genuina, amputatis quibusvis formalitatibus, scientiarum fundamenta, et hoc sufficiet iis, qui
      ad operosa Reipublicae seu sacrae seu profanae munia destinantur. Quos vero propitia natura ea
      dotavit ingenii felicitate, ut iis ad interiorem doctrinarum recessum penetrare sit animus,
      hi, reserata modo praevio per vos porta, ulteriorem etiam cursum facile continuabunt.</p>
               <p>Vos vero, amoeniorum litterarum Magistri, id continuo vobiscum reputate, vos esse primos
      scholasticae juventutis praeceptores, per vos stare, an alumni vestri debite aut contra
      praeparati ad altiores transmittantur disciplinas. Ut vero eos debite excolatis, mihi quidem
      ea potissima cum principe saeculi nostri oratore Facciolato visa est ratio, ut, contracta,
      quoad fieri potest, praeceptorum faragine, alumnos vestros regia versionis imitationisque via
      potissimum manuducatis. </p>
               <milestone unit="page" n="1074"/>
               <p>Te jam compello, Reverendissime ac clarissime vir, qui virtute doctrinaque tua perfecisti,
      ut caput studiorum Regni hujus, illustrem hanc Academiam, Augusta tuae potissimum concrederet
      directioni, tibi praesertim incumbet providere, ut praescribenda per suam Majestatem docendi
      methodus per omnes quam exactissime observetur, ut suo quisque Professorum numere diligenter
      perfungatur, ut internus ordo disciplinaque in Academia consistat. Tibi clarissimos hos viros
      enixe commendo. Complectere eos ea, qua par est, caritate, adjuva consilio, sustine
      auctoritate. Vis prosperum habere dircetionis tuae successum? Amore regito.</p>
               <p>Tibi, Reverendissime et clarissime scholarum Inspector Regie, rus, municipia et civitates
      obtigerunt, id est tuae pars maxima populi concredita est inspectioni. Noli quaeso objectorum,
      quae tractaturus es, tenuitatem fastidire, verum id tecum continuo reputa, scholarum, quibus
      praeficeris, utilitatem in plurimam Nationis nostrae partem dimanaturam esse.</p>
               <p>Me quod attinet, scio ego me non propriis meritis, sed mera Augustae benignitate muneri huic
      admotum. Notior mihi est virium tenuitas propriarum quam ut me parem regendis tot doctissimis
      viris putem. Forte si proprio mihi fata indulgere genio permisissent, illustri Coetui vestro
      adscribi ipse quoque sollicitus collaborassem. Nunc quoniam Sors et Augusta secus disposuere,
      ego me ipsum non tam praepositum vobis, quam socium explendae Clementissimae Dominae
      intentionis considero meque ea solum parte vobis ducem profiteor, qua propiori gradu ad
      accipienda Altissima iussa sum collocatus. Nolite quaeso vos in me alium quam vestrum
      litterarumque amicum reputare. Ita enim tuto velim existimetis, <milestone unit="page" n="1075"/> quidquid mihi
      virium, quidquid facultatum Deus et natura concessit, id me totum in commune totius Academiae
      ac in singuli cujusque vestrum commoda laetum alacremque impensurum.</p>
               <p>Quod reliquum est, impendite vos doctrinam vestram, ego conatus meos intendam, ut res
      litteraria majora in dies in Academia hac incrementa accipiat hacque, quae sola nobis
      superest, ratione collocatam in nos omnes Suae Majestatis gratiam devoti promereamur.</p>
            </body>

         </text>
         <text type="prosa-protocollum">
            <front>
               <docTitle>
                  <titlePart>Consessus Academicus 8-vus, die <date>12-ma mensis Iunii anno Domini millessimo
        septingentesimo septuagesimo septimo</date> celebratus.</titlePart>
               </docTitle>
            </front>
            <body>
               <milestone unit="page" n="1078"/>

               <argument>
                  <p>
                     <emph>Praeside</emph>
                  </p>
                  <p>Nicolao Skerlecz</p>
                  <p>
                     <emph>Praesentibus</emph>
                  </p>
                  <p>Iosepho Taisperger, Stephano Kollosvary, Francis. Sebastianovich, Maximil. Cholich,
       Francis. Simanovich, Maximil. Verhovacz, Francis. Millassin, Iosepho Petrovich, Franc.
       Lehnau, Antonio Kukecz, Mathia Kyrinich, Emerico Raffay, Ildef. Karvanchich, Francis.
       Werneda, Iosepho Mikoczy, Stephano Dombay, Ignatio Szentmartony, Iosepho Mihaly, Ioanne
       Vitkovich</p>
                  <p>
                     <emph>Praesentibus item a latere</emph>
                  </p>
                  <p>Martino Szabolovich</p>
                  <p>
                     <emph>et</emph>
                  </p>
                  <p>Stephano Sinko</p>
               </argument>
               <p>1. Ut quam ob causam octavus iste consessus academicus indictus fuisset quidve in eo
      tractandum veniret initio statim unico veluti obtutu ab omnibus inteligeretur, Magnificus
      Dominus Superior Regius Studiorum Director clarissimos DD. professores sic allocutus fuit:</p>
               <p>2. "Post instauratam materna Augustae clementia Regiam hanc Academiam verba ego consiliaque
      vobiscum, Reverendissime Domine Director, Reverendissimi et Clarissimi Domini professores
      extemplo contuli qua potissimum ratione meliori iuventutis institutioni interea etiam, donec
      novi studiorum plani nobis copia facta fuerit, prospici possit; optassem admodum ut altero
      hoc, quod coegimus, concilio iam de ipsa exsequendi novi plani modalitate verba facere sicque
      certo iam tramite ad explendam Augustae voluntatem contendere potuissemus. Nunc cum plani
      huius submissionem seu ipsa operis moles, seu vero altiores curae prohibuerint, nil aliud
      nobis reliquum est quam ut pro veteri instituto eam etiam quae adhuc vobis superest anni
      scholastici partem decurratis. Interea cum sibi constare velit Augusta qua ratione primum
      etiam scholasticum semestre per vos iuventutemque scholasticam transactum sit, quamquam vos
      quidem, clarissimi professores, de iuventute scholastica ad Reverendisimum Directorem, ille
      vero de vobis ad me iam retulerit, antequam tamen de utroque hoc meam Clementissimae Dominae
      praestem <milestone unit="page" n="1080"/> relationem, id Illa inter reliquas officii mei partes collocavit ut
      Academiam prius ipse debeam visitare.</p>
               <p>3. Agam ego vobiscum ingenue liberaliterque, vos ut eandem mihi sinceritatem referatis,
      exorabo. Te, Reverendissime Director, de singulo professore, horum singulum de te interrogabo,
      ab omnibus vero, num sibi quapiam in specie impedimenta ponantur quominus munere suo rite
      defungi possit, aut vero an non sibi quodpiam promovendae tanto felicius iuventutis
      institutionis consilium suppetat, quaeritabo, id tamen antequam praestem, pauca tantum quodam
      ad vos praefanda existimavi.</p>
               <p>4. Doctrinae facundiaeque vestrae, clarissimi professores, testem me ipsum habetis; unum
      adhuc est quod a vobis maiorem in modum contendo, nimirum ut vestram dicendi explicandique
      rationem ad mediocrium usque discipulorum captum demittatis, ut attentionem iuvenum saepius
      omnique meliori ratione excitare studeatis, denique ut non tam id spectetis quam copiose
      ornateque vos materiam persequi valeatis, verum potius qua ratione materias etiam
      difficilioris perceptionis ita proponere possitis ut eaedem captum mediocrium etiam
      discipulorum non excedant. Studium operamque hanc, viri clarissimi, eo impensius a vobis
      flagito quo magis me miseret scholasticae iuventutis cuius magna pars ob hanc rerum
      temporumque conversionem libris destituta praelectiones auribus tantum excipere cogitur.</p>
               <p>5. Ego ea, quae seu in rei litterariae incrementa, seu in vestra commoda promovenda idonea
      existimavi, nuper etiam cum me pedibus Augustae advolverem, ab ingenita Eius clementia coram
      deposcere non intermisi nec vana spe teneor eos, qui periculo anni huius probati regia subinde
      decreta acceperint, fructum etiam benigni schematis proximo anno capturos.</p>
               <p>6. Verum maiora adhuc sunt quae vasta Augustae mens agitat consilia, de quibus eo tantum
      nomine vos certiores reddere volui ne quid interea etiam ad eadem provehenda parte ex vestra
      praetermittatis. De eo agitur ut natio Hungara ad aequalem cum quacunque Europaea gente
      eruditionis scientiarumque gradum provehatur. Ad grande hoc opus perficiendum parantur iam
      prima instrumenta, typhographiae, bibliothecae, decernuntur iis, qui grave quodpiam opus
      scripturi sunt, ampla omnino praemia, parati servantur sumptus pro suscipiendis doctis
      peregrinationibus, ad artium et scientiarum Academiam iam elonginquo respicitur. A labore,
      diligentia, conatuque vestro et totius Hungariae professorum pendebit seriusne aut citius
      communis haec patria insigni hoc instituto illustretur. Haec oro vos saepius vobiscum
      reputate, ego opus ipsum aggredior."</p>
               <p>7. Hoc cum dixisset habita praevie cum ordinario loci concertatione Reverendissimum Dominum
      Stephanum Sinko in locum vita functi Domini <milestone unit="page" n="1082"/> Wolkovich, Gymnasii Zagrabiensis
      cathechetae, eiusdem Gymnasii cathechetam antelatus Dominus Superior Regius Studiorum Director
      renuntiavit.</p>
               <p>8. Tum peracta visitatione interrogati Domini professores de suo quisque quo utitur auctore
      atque quibusdam nimiam auctorum suorum brevitatem, utpote quae plerumque obscura esse soleat,
      causantibus datus fuit quaestioni locus: an non cum alias semper, tum nunc potissimum quando
      maior iuventutis scholasticae pars ob difficilem temporum negotiorumque complicationem libris
      caret, scriptis comprehendenda adnotationum declarationumque suppelex pro maiori litterarum
      incremento introduci ac discipulis suppeditari posset?</p>
               <p>Cui quaestioni eo cum discrimine factum fuit satis ut iuventus quidem omni meliori modo ad
      describendas difficilioris perceptionis materiis additas adnotationes declarationesque per DD.
      professores disponi possit; hoc tamen ipsum ita instituatur ut, quamquam neque professores ad
      suppeditanda, neque discipuli ad describenda huiusmodi scripta cogi possint, si tamen zelus
      professorum cum fervore discipulorum et vice versa consentiret, casum in hunc seu in loco
      Academiae publico, sive domi etiam privata singulorum professorum descriptio haec suscipi ac
      continuari per discipulos valeat, salva semper manente destinatae praelectioni horae
      integritate.</p>
               <p>9. Ex eodem motivo cum pro infima grammatices classe nulla amplius exstarent hactenus
      praelegi solitorum libellorum exemplaria parte ab una, parte vero ab altera existens hic
      typographus Trattnerianus eiusmodi mancos quidem, sed qui suppleri facile possint, haberet
      libros, ut ad usum iuventutis supradictae classis nullo negotio accommodari quirent, interea,
      donec certius aliquid stabilitum fuerit, delata est Directori Gymnasii provincia ut quid adhuc
      libris istis addendum sit, videret reque cum praefato typographo collata Academiae Directori
      commodis studiosae iuventutis utique prospecturo referret. Cui etiam</p>
               <p>10. Praesentari semper in antecessum voluit idem Magnificus Superior Regius Studiorum
      Director per DD. professores assumi solita tentaminum argumenta fine eo ut, cum superioribus
      annis observatum fuisset minus accuratas et cum sana critica sinceraque historia haud
      concordantes ad quadam quaesita datas fuisse responsiones, Dominus Academiae Director
      accurationi consulere ac pro arbitrio quas utiliores putaverit quaestiones prioribus
      substituere valeat.</p>
               <p>11. Et quoniam severiora, utpote finalia, examina copiosioresque disputationes multum
      temporis absumpturae praevidebantur, studiorum autem finis antiquo ex more usque ad novi plani
      submissionem determinari debebat, in eo coalitum est ut humaniora ultima, altiora autem studia
      20-ma Augusti finiantur, atque eam ob causam 1-ma statim eiusdem mensis Augusti die inchoandas
      esse disputationes <milestone unit="page" n="1084"/> intermixtis, pro eo ac fieri poterit, examinibus, ut hoc
      pacto determinatus scholarum terminus subsistere possit.</p>
               <p>12. Post haec relecta sunt in pleno omnium professorum consessu omnia eousque celebratorum
      Academicorum Consessuum protocolla fine eo ut an, quae in iisdem salutariter constituta fuere,
      in effectum etiam ire possint, aut reapse iam iverint, videretur.</p>
               <p>13. Quibus relectis communis fuit de eo DD. professorum praesertim altiorum querella,
      nimirum haud suppetere sibi efficax aliquod remedium excitandi in discipulis: 1-mo diligentiam
      in frequentando, 2-do attentionem sub explicatione, 3-tio habendi moralem aliquam certitudinem
      de pietatis erga Deum exercitiis.</p>
               <p>Tricipiti huic impedimento totidem efficacia, ut speratur, opposita sunt remedia sequentia.
      Ac ad primum quidem querellae punctum quod attinet</p>
               <p>14. Dispositum est ut DD. professores per respectivos sic dictos patresfamilias et absentes
      discipulos et absentiarum numerum notari faciant; quia vero patres quoque familias abesse
      solerent, ipsi DD. Professores antequam praelegere incipiant, circumlatis hinc inde oculis
      absentes observent, tum vero aliqua singulae hebdomadis die relecto publice absentium catalogo
      exprobratoque absentiarum numero commoneant ne porro deinceps tam negligentes in frequentando
      esse pergerent discipuli, secus graviora illos manere mala. Quodsi ne hac quidem ratione
      desiderata obtineri posset emendatio, hoc ipsum Directori Academiae referant qui ipse talem
      adibit scholam et pro auctoritate sua praesens coram saepius abesse solitos acerbioribus
      castigabit verbis. Ac tandem si ne hoc quidem profectum quidpiam fuerit modo, sciturum
      Academiae Directorem quid communicato prius cum Superiore Regio Studiorum Directore consilio e
      re sit studiorum studiosorumque. Ad 2-dum vero</p>
               <p>15. Ea uterentur DD. professores severitate ut illi, qui constanter ad studia stimulati aut
      nullum aut admodum parvum in sua classe progressum facerent, in eadem classe uno adhuc, immo
      duobus etiam annis manere cogantur: quod aeque ad nobiles atque plebeios pertinere
      intelligatur, eo tantum cum discrimine ut plebeii ne hac quidem ad altiora studia progressus
      retardatione emendati acceptis inhabilitatis ad studia testibus litteris dimittantur in alio
      vitae genere degendae aetatis remedia quaesituri, nobiles autem tolerentur, praesertim illi
      qui patrimonialem habent vitae sufficientiam. Qua occasione duplex quoque exclusionis propter
      graviora delicta alioquin in Consessu semper Academico antea examinanda distincta fuit
      classis, generalis nempe et localis; prioris nomine illa veniret qua propter inveteratam
      malitiam ex una academia aut gymnasio exclusus omnibus hoc ipso academiis et gymnasiis
      districtus huius arceretur; alterius seu localis is esset effectus ut, cum certum sit malos in
      aliquo loco socios ad individui <milestone unit="page" n="1086"/> cuiuspiam perversitatem plurimum conferre, ex
      locali solummodo academia aut gymnasio excluderetur perversus eiusmodi studiosus qui proinde a
      mala remotus societate alibi locorum ad prosequenda studia admitti possit. Ac tandem ad
      3-rtium</p>
               <p>16. Ut tam exhortator Academiae, quam cathecheta Gymnasii de prandio antea haberi solitos
      pietatis coetus exhortationesque deinceps mane hora 8-va habeant, hora vero 9-na academicum
      sit sacrum, ea cumprimis de causa ut studiosi utpote tunc collecti et simul sacro interesse et
      ad sacram synaxim magis praeparati accedere possint. In cuius sequellam studiosos deinceps ad
      audiendas in S. Marci parochiali ecclesia contiones non processuros, cum manifestum sit eos
      distrahi potius quam aliquem inde fructum referre. Quia vero suas de prandio Croaticas
      cathecheses audituri duarum infimarum classium iuvenes, si more solito hora 8-va convenire
      deberent, otiosi interea essent, hinc 3-tio ad 9-nam quadrante primum campana signum datum iri
      ut eo admoniti ad sacrum academicum confluant. Porro tres in mense dies Dominicos aut festos
      determinandos quibus prout ex tribus una, duabus, aut semper libuerit, academici omnes
      communione corporis Dominici refici debeant, manente ipsis ubicunque confitendi libertate,
      quod ipsum ergo illis publicandum et an accuratissime satisfaciant DD. exhortatorem Academiae
      et cathechetam Gymnasii attendere vi officii sui obligari ac referre suis locis debere. </p>
               <p>Nicolaus Skerlecz m.p</p>
               <p>Vincentius Kalafatich actuarius m.p </p>
               <p>Praesentatum 22 Iunii 1777.</p>
            </body>
            <milestone unit="page" n="1090"/>
         </text>
         <text type="prosa-tractatus">
            <front>
               <docTitle>
                  <titlePart>Projectum Legum motivatum in Objecto Oeconomiae Publicae et Commercii perferendarum</titlePart>
                  <titlePart>per</titlePart>
                  <titlePart>Nicolaum Skerlecz de Lomnicza, </titlePart>
                  <titlePart>S.C. et R.A. Majestatis Actualem Intimum Status Consiliarium, et Incl. Comitatus </titlePart>
                  <titlePart>Zagrabiensis Supremum Comitem, </titlePart>
                  <titlePart>elaboratum,</titlePart>
                  <titlePart>et</titlePart>
                  <titlePart>Excelsae Regnicolari Deputationi in Commercialibus Anno 1791. exhibitum.</titlePart>

               </docTitle>
               <docImprint>
                  <placeName>Posonii,</placeName>
                  <name>Typis S. Ludovici Weber</name>, <date>1826.</date>
               </docImprint>
            </front>
            <body>
               <milestone unit="page" n="1092"/>
               <head> Projectum Legum, quas in Comitiis perferendas esse Deputatio Commercialis demisse
      censet. </head>
               <div>
                  <head>Articulus I.</head>
                  <argument>
                     <p>De Inpopulatione.</p>
                  </argument>
                  <div>
                     <head>§ 1.</head>
                     <argument>
                        <p>Exterae Coloniae, in vacuas adhuc Regni partes deducendae, <emph>sexennalis</emph> non
         tantum a Contributione, sed ab aliis etiam publicis oneribus, utpote laborum publicorum,
         tyronum, praejuncturarum, et Portionum praestationis, immunitate perfruantur. </p>
                     </argument>
                     <div>
                        <head>Motivum.</head>
                        <p>Cum populatio Regni, ut in <ref>Elaborato status actualis §-pho 23.</ref> ostensum est,
         jam utcunque provecta sit, attentionem Deputationis excitavit quaestio illa: an lata anno
         1723, quo magna adhuc regni pars desolata fuit, in favorem inpopulationis lex, ultro in suo
         vigore relinqui debeat? Cum tamen in ultimis Comitiis legislatio eo mentem suam
         expresserit, ut omnia ad provehendas fabricas opportuna media proponantur: cum inter haec
         unum e praecipuis sit, ut multae a laboribus agriculturae residuae manus adsint: cum
         denique has in Hungaria adhuc deesse, in <ref>Elaborato status actualis §-pho 51.</ref>
         ostensum sit, censebat Deputatio legem illam non tantum porro etiam confirmandam, sed ad
         alia etiam onera publica extendendam esse.</p>
                     </div>
                  </div>
                  <div>
                     <head>§ 2.</head>
                     <p>Imo si ejusmodi coloniae etiam e <emph>nativis</emph> , observatis, quae <ref>Articulo 35.
         1791.</ref> praescribuntur, conditionibus deductae fuerint, pari gaudeant immunitate. </p>
                     <div>
                        <head>Motivum.</head>
                        <p>Articulus 103. 1723-tii de <emph>nativis</emph> colonis nihil statuit, quia in exigua,
         quam regnum adhuc eotum habuit, populatione casus hic vix evenire posse videbatur. Cum nunc
         ejusmodi casus facilius emergere possit, censebat Deputatio hujus etiam intuitu positivi
         aliquid constituendum esse. Adhaeserat quidem illa ad eam reflexionem, ne lex haec
         depopulandis sterilioribus regni partibus causam praebeat: verum <milestone unit="page" n="1094"/>
         difficultatem hanc tollere eidem videbantur praescriptae <ref>Articulo 35. 1791.</ref>
         cautelae. Sub his autem justum esse existimavit ut <emph>nativi</emph> eodem cum
          <emph>exteris</emph> favore perfruantur, praesertim cum non defuerint Jurisdictiones, quae
         inpopulationes in posterum non per <emph>exteros</emph> , sed per <emph>nativos</emph>
         faciendas esse suaserunt. </p>
                     </div>
                  </div>
                  <div>
                     <head>§ 3.</head>
                     <p>Quodsi tamen <emph>singulares</emph> tantum sessiones per singulares seu
        <emph>exteras</emph> , seu etiam, observatis praecitati Articuli cautelis,
        <emph>nativas</emph> familias inpopulentur, hae quoad Contributionem nonnisi
        <emph>unius</emph> anni, quoad reliqua vero publica onera <emph>triennali</emph> immunitate
        gaudeant, salva quoad praestationes dominales mutua conventione. </p>
                     <div>
                        <head>Motiva.</head>
                        <p>Hujus etiam intuitu, observatis praecitati Articuli cautelis, eadem
         <emph>nativorum</emph> quae <emph>exterorum</emph> ratio habenda esse videtur. Caeterum nec
         Articulus 103. 1723-tii nec ulla alia lex Patria de <emph>singularibus</emph> ejusmodi seu
         per extraneos seu per nativos factis <emph>inpopulationibus</emph> quidpiam disponit. Et
         ideo varius etiam eatenus in regno usus viget. In Dominiis Cameralibus ejusmodi neo-colonis
         quandoque sex etiam annorum immunitas, conniventibus Comitatibus, conceditur. Aliqui
         Comitatus tantum unius, alii ne hanc quidem immunitatem concedunt. Interest proinde ut
         hujus etiam intuitu fixa aliqua regula constituatur. Si res plane ad vivum resecetur,
         deberet distingui inter desertas, quas alioquin rustica manus excolit, et inter eas, quas
         ipse Dominus usuabat. Relate ad primas videtur immunitas a Contributione ne pro uno quidem
         anno concedi posse, ea de causa, quia hanc prior possessor etiam ab hac deserta praestabat,
         adeoque quotta haec decederet in massa Contributionis, et per alios contribuentes
         supportari deberet. E converso quoad desertas secundi ordinis, ducto a contrario argumento,
         posset neo-colono triennalis etiam a Contributione immunitas concedi, quia ab hac deserta
         alioquin antea nihil solvebatur, adeoque publico satis beneficii accedere videtur, si in
         talem neo-colonum etiam post triennium aliqua et Contributionis et reliquorum publicorum
         onerum pars recidat. </p>
                        <p>Verum non videtur ratio subesse, quare ille rusticus, qui possessam antea a Domino
         desertam inpopulat, majori favore gaudere deberet, quam ille, qui tentam antea per rusticum
         excolendam suscipit; et alioquin in posteriori etiam casu illam unius anni a Contributione
         immunitatem reliquis suis concontribuentibus satis compensat per illam reliquorum onerum
         publicorum partem, in qua eos elapso triennio alleviat. Quare cum haec ad apicem combinari
         non possint, Deputatio universim statuendum censebat ut ejusmodi neo-coloni a Contributione
         unius, a reliquis vero publicis oneribus triennii immunitas concedatur.</p>
                        <milestone unit="page" n="1096"/>
                        <p>Et vero si unius anni fructus liberos habet, ab alterius anni facile contribuere potest.
         Ut tamen rem suam familiarem debite stabilire possit, videtur illi necessaria triennalis a
         reliquis oneribus publicis immunitas, ut interea et necessaria aedificia erigere, et
          <emph>primam instructionem</emph> sibi comparare queat. Sed neque per id reliquis
         contribuentibus quidquam decedit; supposito enim etiam eo, quod desertam hanc prius alter
         rusticus possederit, ille tamen reliqua onera publica, utpote labores publicos, tyrones,
         praejuncturas et portiones nonnisi a proportione domus suae praestabat. </p>
                        <p>Quod <emph>Dominales</emph> praestationes adtinet: id ex natura rei ad mutuam
         conventionem debet relegari; si enim domini interest desertas suas inpopulare, solet ille
         neocolono aedificia erigere, semen Frumenti suppeditare, aliquando animalibus etiam illum
         providere; non esset proinde justum ut talis Dominus totidem annos immunitatis eidem
         concedere debeat, quot ille, qui praeter nudum fundum neo-colono nihil suppeditavit. </p>
                     </div>
                  </div>
               </div>
               <div>
                  <head>Articulus II.</head>
                  <argument>
                     <p>De Judaeis et Zingaris, ad fixum alimentationis statum reducendis.</p>
                  </argument>
                  <div>
                     <head>§ 4.</head>
                     <p>Judaei in Regno jam illocati ad omnem, qua vitam suam sustentare possunt, professionem
        exercendam capaces declarantur, et ideo in omnibus etiam contuberniis ad tyrocinium suscipi
        debent.</p>
                     <div>
                        <head>Motivum.</head>
                        <p>Omne individuum, quod non habet certum alimentationis statum, Reipublicae oneri est. Si
         integrae classes incolarum nonnisi fluctuantem habeant subsistentiam, plane periculosae
         evadere possunt. Debet itaque legislatio iis viam ad procurandam sibi fixam alimentationem
         aperire.</p>
                        <p>Judaei anno 1787. numerabantur in Regno 80,894. Ab eo tempore numerus eorum indubie
         accreverit. Tanta populi multitudo nec agriculturam nec opificia exercebat. Praeter paucos
         potentiores reliqui omnes minutum, ut in <ref>Elaborato status actualis §-pho 24.</ref>
         dictum est, Commercium consectabantur. Non poterat tanta multitudo solo hoc instituto vitam
         honeste sustentare. Multi itaque illorum ad fraudes, imposturas, caedes, aliaque scelera
         prolabebantur. Jam Augustus Josephus II. per peculiarem resolutionem viam ipsis ad omnes
         professiones aperuerat, produxitque id eum effectum, ut in populosis, quae soli Judaei
         habitant locis, veluti Vetero-Budae complures eorum diversas professiones re ipsa amplexi
         sint; id tamen necdum effecit, ut contubernia eos ad tyrocinium admittant. Jam vero hac <pb n="1098"/> potissimum via notabilior eorum pars ad statum alimentationis poni potest.
         Quare Deputatio eatenus lege publica providendum esse existimavit. Forte Contubernia per id
         instituta sua maculari existimabunt. Verum praejudicii hujus rationem legislatio habere non
         debet. Recepit jam facultas medica in sui gremium Judaeum, cur eos contubernia recipere non
         possent?</p>
                     </div>
                  </div>
                  <div>
                     <head>§ 5.</head>
                     <p>E converso omnes ii, qui post repetitas localis Jurisdictionis admonitiones, nullum certum
        alimentationis statum amplexi fuerint, tanquam otiosi et vagi considerentur, exteri autem
        Judaei nulli amplius ad regnum admittantur.</p>
                     <div>
                        <head>Motivum.</head>
                        <p>Primum membrum est Corollarium <ref>praecedentis §-phi</ref>, secundi membri ratio in eo
         consistit, quod non intersit Reipublicae gentem hanc nimium multiplicari: in Hungaria jam
         nunc octuagesimam ferme incolarum partem efficiunt. Cum gens sit adeo fertilis, per
         naturalem generationis progressum sensim majorem semper partem constituet. Nisi proinde
          <emph>extranei</emph> arceantur, brevi in magnum numerum eo certius assurget, quod vicina
         Gallicia et Polonia majorem, quam alere possit, ejus numerum habebat; vel solum Poloniae
         exemplum ostendit quam noxia sit Reipublicae nimia Judaeorum multitudo. Horum enim copia
         diversa, quibus Regnum illud premitur, monopolia sub titulo arendarum induxit: horum copia
         Agricolas, primam Reipublicae basim, ita exsugit ut non possint se relevare: horum denique
         copia plurimas salutares relate ad <emph>Politiam Campestrem</emph> ordinationes moratur.
        </p>
                     </div>
                  </div>
                  <div>
                     <head>§ 6.</head>
                     <p>Et ideo ut <emph>exteri</emph> , et domestici etiam <emph>vagi</emph> aut
        <emph>impostores</emph> ab aliis distingui possint, singulus Judaeus, prater notos alioquin
        majoris notae Quaestores, Testimonialibus super professione, quam exercet, a locali
        jurisdictione se providere debeat. Quod si vero <emph>minutum Quaestum</emph> inire velit,
        primum Testimoniales de honesta sua vita a locali sua Jurisdictione sibi procurare, tum his
        exhibitis Passuales a Vice-Comite, aut, si in Civitate residet, ab ejus Judice excipere
        teneatur: omnes hae Testimoniales gratis extradentur. Qui vero Testimoniis his provisi non
        fuerint, tanquam vagabundi intercipiantur, ad sui legitimationem stringantur, et si hanc
        praestare non possint, vel ad amplectendum certum alimentationis statum cogantur, vel si id
        recusent, tanquam vagabundi e Regno eliminentur. </p>
                     <milestone unit="page" n="1100"/>
                     <div>
                        <head>Motivum.</head>
                        <p>Scopus projectatae legis est Judaeos ad amplectendum certum alimentationis statum cogere,
         ad hunc assequendum nullum aliud medium superesse videtur quam eorum, qui legem implere
         nolunt, <emph>Eliminatio</emph> , ad hos autem uti et exteros discernendos Testimoniales
         illae necessariae videntur. </p>
                     </div>
                  </div>
                  <div>
                     <head>§ 7.</head>
                     <p>Omnis etiam Zingarus aut subditelam alicujus dominii assumere aut aliquam professionem
        amplecti, et in utroque casu necessariis Testimonialibus se providere debet: qui his
        caruerit, tanquam vagus e Regno eliminetur.</p>
                     <div>
                        <head>Motivum.</head>
                        <p>Zingari minus adhuc certum quam Judaei alimentationis statum habent et ideo furtis
         potissimum, praesertim equorum, subsistunt. Per politicas, quae ad illos exstirpandos sub
         Augusta Maria Theresia factae fuerant, dispositiones, numerus eorum vehementer diminutus
         fuit, verum has inter praecipua fuit, ut proles parentibus adimantur, id quod Deputatio
         lege publica canonisandum haud esse existimavit. Remisso sub Augusto Josepho II.
         dispositionum illarum rigore numerus eorum denuo increvit. Nisi lege publica aliquod
         remedium statuatur, illi Hungariam denuo inundabunt, praesertim cum ob defectum legis antea
         etiam non eodem in omnibus Comitatibus modo tractati fuerint. Deputatio haec medium
          <emph>Eliminationis</emph> eorum qui fixum aliquem subsistentiae modum inire noluerint
         quoad <emph>Zingaros</emph> potiori adhuc jure quam quoad Judaeos amplectendum esse demisse
         existimavit. </p>
                     </div>
                  </div>
                  <div>
                     <head>§ 8.</head>
                     <p>Zingari perinde atque Judaei ad tyrocinium per omnes Caehas ac praesertim fabriles, ad
        quam illi professionem sponte sua inclinare videntur, admitti debeant. Solius autem musicae
        exercitium pro fixo alimentationis statu Zingaris non reputetur.</p>
                     <div>
                        <head>Motivum.</head>
                        <p>Primo membro vetus praejudicium magis adhuc quam de Judaeis adversabitur. Verum interest
         publici ut illud in hac, in qua vivimus, saeculi luce exstirpetur. Alterius membri ratio
         est, quia plane musicae exercitium plurimam multis Zingaris vagabundam vitam ducendi
         compluraque hac occasione furta committendi occasionem praebet. Sicut itaque justum est ut
         hanc festis aut, si per Dominia vocentur, aliis etiam diebus exercere possint, ita
         necessarium videtur ut praeter <milestone unit="page" n="1102"/> hanc aliam adhuc Professionem consectari
         debeant, quae eos a vagatione illa impediat, et certam iis pro feriatis etiam diebus
         subsistentiam praebeat.</p>
                     </div>
                  </div>
                  <div>
                     <head>§ 9.</head>
                     <p>Nulli Zingaro, nisi qui agriculturae se addixerit, liceat equum possidere, minus vero
        adhuc cum his traficam exercere. Quare si equus apud Zingarum compertus fuerit, adimatur ab
        eo per localem Jurisdictionem, simul statim stringatur ad se legitimandum, unde illum
        acceperit? Si ostendere potuerit quod illum emerit, vendatur equus et pecunia illi
        consignetur; sin, tanquam de furto suspectus detineatur, equi descriptio publicetur, et in
        ejus proprietarium investigetur.</p>
                     <div>
                        <head>Motivum.</head>
                        <p>Provisionem hanc naturalis Zingarorum ad furta equorum inclinatio exigere Deputationi
         huic videbatur.</p>
                     </div>
                  </div>
                  <div>
                     <head>§ 10.</head>
                     <p>Ipsi etiam illi qui primi agriculturam profitebuntur Zingari equos quidem possidere
        possint, trafficam tamen cum iis nonnisi erga scriptum Dominii indultum exercere ausint.
        Haeredibus nihilominus eorum, nisi de furto aliquo suspectos se reddiderint, liberum etiam
        cum equis commercium relinquatur.</p>
                     <div>
                        <head>Motivum.</head>
                        <p>Zingari, consueto genti huic vivendi modo educati, adeo proclives sunt ad equorum furta
         ut iis etiam, qui agriculturam primi profitebuntur, fidere intutum sit. Proles eorum, si in
         laboribus agriculturae educentur, immunes jam esse solent ab hac inclinatione. Et ideo
         discrimen hoc constituendum esse videbatur.</p>
                     </div>
                  </div>
               </div>
               <div>
                  <head>Articulus <num value="3">III</num>.</head>
                  <argument>
                     <p>De impediendo nimio inquilinorum numero.</p>
                  </argument>
                  <div>
                     <head>§ 11.</head>
                     <p>In illis regni partibus in quibus inquilinorum numerus jam plus justo increvit, si tyronum
        statutio decreta fuerit, hi potissimum ex inquilinis et eorum filiis deligantur. Civitates
        etiam in admissione ad concivilitatem, et contubernia in assumtione ad tyrocinium horum
        praeferentem habeant rationem.</p>
                     <milestone unit="page" n="1104"/>
                     <div>
                        <head>Motiva.</head>
                        <p>Quod numerus inquilinorum in aliquibus regni partibus jam nimium accreverit, docet
         conscriptio Anni 1787; haec enim 793,270 inquilinos, hospites vero sessionatos nonnisi
         505,708 exhibet. Quod autem inquilinaria conditio, si horum numerus nimium increscat,
          <emph>precarium</emph> tantum alimentationis statum praebeat, postrema etiam, quam
         Hungaria passa est, sterilitas demonstravit: hi enim vel maxime cum fame colluctabantur.
         Cum in multis regni partibus ea vigeat consuetudo, ut Patrifamilias in domo et sessione
         filius natu major succedat, reliqui migrare et alium subsistendi modum quaerere debeant, hi
         autem plerumque inquilinariam conditionem amplecti soleant, numerus inquilinorum per ipsum
         naturalem populationis progressum continuo augebitur, nisi aliqua in obversum provisio
         constituatur. Posset quidem inconvenientiae huic obveniri, seu per deducendas ex iis in
         loca adhuc vacua colonias, seu per inpopulandas desertas, seu denique per exscindenda in
         locis illis, quae superfluam plane communium pascuorum quantitatem habent, singulo
         inquilino aliquot jugera. Verum omnia haec ad <emph>Jus proprietatis,</emph> quod sacrum
         esse debet, referuntur. Omnia ad privatam proprietariorum providentiam pertinent.
         Legislationis nullae aliae hac in re partes sunt, quam ut hanc incolarum classem ad aliud
         vitae institutum dirigat; videtur autem ad militiam et opificia commodissime dirigi posse.
         Si tyrones potissimum ex inquilinis lecti fuerint, conservabitur populatio familiarum
         sessionatarum; si ad opificia et artes applicentur, removebitur unum e praecipuis, quod
         hactenus fabricarum et manufacturarum progressum morabatur, impedimentis. Ac primum quidem
         potest lex positive ordinare. Alterum, ne libertas populi in deligendo subsistentiae suae
         statu nimium constringatur, nonnisi prudentiae et zelo Magistratuum civitatensium, quorum
         ut opificia et fabricae efflorescant plurimum interest, committi potest. </p>
                     </div>
                  </div>
               </div>
               <div>
                  <head>Articulus IV.</head>
                  <argument>
                     <p>De excitanda nationali Industria.</p>
                  </argument>
                  <div>
                     <head>§ 12.</head>
                     <p>Singula localis Jurisdictio emanatas via Consilii Locumtenentialis in ordine, ad
        promovendam oeconomiam publicam, ordinationes regias debito mancipare effectui obligatur.
        Imo <emph>nobile</emph> harum officium exigit ut salutarem hunc scopum sponte etiam sua
        procurare omnimode collaborent. </p>
                     <milestone unit="page" n="1106"/>
                     <div>
                        <head>Motivum.</head>
                        <p>Si de utilitate oeconomiae publicae tota jam natio persuasa foret, si palam receptum
         esset quod praecipuum administrationis publicae officium sit hanc promovere: denique si
         omnes locales Jurisdictiones agnoscerent quod ordinationes ejusmodi irremisso conatu
         exequendo utilissimum Patriae servitium praestent, tunc lex haec certe supervacanea foret.
         Nunc cum commune adhuc sit apud populum praejudicium illud, quod prosperitas Regni
         agricultura, re pecuaria et vinaria, et quidem ut nunc usu venit, manipulata absolvatur;
         cum sint adhuc aliquae Jurisdictiones locales, quae mechanicis ejusmodi objectis occupari
         infra dignitatem officii publici putent, denique cum aliae ad nullam, nisi quae in diserta
         lege fundatur, ordinationem publicam effectuandam se obligari arbitrentur; Deputatio haec
         operae pretium demisse existimavit, ut lex haec perferatur.</p>
                     </div>
                  </div>
                  <div>
                     <head>§ 13.</head>
                     <p>Quodsi tamen Magistratus vastiorum praesertim Comitatuum aliis agendis ita distineatur, ut
        objecto huic minus sufficiat, potest Comitatus uni aut pluribus conspicuis commembris suis
        provinciam hanc ea ratione deferre, ut hi cum titulo <emph>Curatorum oeconomiae
        publicae</emph> hujus promotionem, cum dependentia tamen a Comitatu procurent. </p>
                     <div>
                        <head>Motivum.</head>
                        <p>Pro causa non effectuatarum complurium salutarium sane, quas Augusti Maria Theresia et
         Josephus II ediderant, ejusmodi ordinationum, saepe illud adferebatur, quod Magistratus
         omnibus his agendis non sufficiant. Et vero id in majoribus Comitatibus quandoque re ipsa
         evenit. Ut huic impedimento subveniatur, sub Maria Theresia <emph>Societates
         Agrariae</emph> institutae fuerunt: verum praematurum adhuc esse pro Hungaria hoc
         institutum eventus ipse comprobavit: nulla enim earum ad solidam consistentiam potuit
         pervenire. Deputatio haec ita existimavit, quod ante omnia populus, per locales
         Jurisdictiones, sub inviatione dirigentis Dicasterii, ad novas etiam hactenus industriae
         species formari debeat, hoc autem facto, quod societates agrariae suapte emergent: itaque
         in casu impediti aliis agendis Magistratus per ejusmodi <emph>Curatores oeconomiae
         publicae</emph> melius prospici demisse arbitrabatur. </p>
                        <milestone unit="page" n="1108"/>
                     </div>
                  </div>
                  <div>
                     <head>§ 14.</head>
                     <p>Ne vero per Institutum hoc Cassa publica gravetur, praestandorum in officio hoc
        servitiorum peculiaris in promotionibus conferendisque honorum titulis reflexio habeatur.</p>
                     <div>
                        <head>Motivum.</head>
                        <p>Duo sunt, quae hominem in civili societate constitutum ad navandam publico operam movent,
         incitamenta: <emph>honor</emph> et <emph>utilitas.</emph> Si omnia servitia aere
         compensentur, res haec <emph>mercenarium</emph> in natione spiritum producit, et plerumque
         id ne vires quidem aerarii admittunt. Si honores et officia rite dispensentur, potest et
         magnum in expensis compendium fieri, et <emph>nobilis</emph> in natione aemulatio excitari.
         Deputatio hanc potius viam proponendam esse demisse existimavit. </p>
                     </div>
                  </div>
                  <div>
                     <head>§ 15.</head>
                     <p>Si administratio publica seu pro inducenda novi alicujus producti cultura, seu pro
        perficienda, quae actu viget, producti alicujus manipulatione magistrum introducat, prouti
        id de cultura <emph>serici</emph> et <emph>apum</emph> factum fuit, Comitatus et Civitates
        idonea ad condiscendam ejusmodi artem Individua sumptibus Cassae domesticae submittere;
        haec, ubi artem sufficienter condidicerint, moderato stipendio providere; iis alia iterum
        Individua, quae hi edoceant adjungere; ac secus etiam omnem necessariam assistentiam iis
        praebere, sicque utilem ejusmodi culturam in gremio sui propagare tenentur. </p>
                     <div>
                        <head>Motiva.</head>
                        <p>Haec quoque lex prima fronte superflua videri posset, nisi experientia praeteriti
         temporis aliud remonstraret: ostensum est in <ref>Elaborato status actualis §§-is 33. et
          36.</ref> quanta aduersae tantopere per Augustam Mariam Theresiam <emph>serici</emph> et
         apum <emph>culturae</emph> impedimenta posita fuerint; e communicatis autem sibi actis
         comperit Deputatio unam Jurisdictionem consilio aperte declarasse, quod ideo a cultura
         serici manum retrahat, quia ad illam nulla lege obligatur. Si haec omnia in condignam
         reflexionem assumantur, facile apparebit quod legislatio, si promotionem oeconomiae
         publicae efficaciter intendit, disertam quoad modum eam procurandi Jurisdictionibus
         imponere debeat obligationem. </p>
                        <p>Quod autem hic sit opportunissimus propagandae alicujus culturae modus, et ratio et
         experientia testatum reddunt. Omnis enim ejusmodi cultura in mechanismo consistit. Hic
         nonnisi rem oculis spectando et operationem practice tentando debite condisci potest; et
         ideo omnes hactenus de cultura diversorum productorum, licet vernaculis linguis vulgati,
         libelli exiguum effectum produxerunt. Nec sufficit ut unum tantum <milestone unit="page" n="1110"/> aliudve
         individuum in Comitatu utilem ejusmodi manipulationem teneat. Quo Patria reale inde
         emolumentum capere possit, debet illa in vulgus propagari. Id autem non secus, quam per
         gradualem illam <emph>subinstructionem</emph> praestari potest. </p>
                        <p>Unicum est quod salutari huic scopo obverti solet, nimirum quod Plebs sumtibus ejusmodi
         aggravetur, et tamen instituta ejusmodi raro eo perducantur, ut enata exinde utilitas
         sumtus hos compenset; verum si quis est justus aliquid a Plebe exigendi titulus, tunc hic
         certe est, utpote cum omnes hi sumtus potissimum in emolumentum ejus convertantur. Si
         proceduram Jurisdictionum illarum, in quarum gremio instituta ejusmodi correspondentem
         sumtibus utilitatem non produxerunt, attentius examinemus, facile apparebit, id non ex
         natura instituti, sed e manipulationis defectibus, qui cum exordio singuli instituti
         plerumque irrepere solent promanasse, prouti id quoad objectum serici, <ref>jam provocato
          status actualis §-pho</ref> diserte ostendimus. Patet id vel inde quod e converso, ubi
         novae ejusmodi culturae debite invigilabatur, si modo clima producto ejusmodi conveniebat,
         eadem paratam semper attulerit utilitatem. Quod hic de serico exempli causa dicitur, id
         relate ad culturam plerorumque etiam aliorum productorum, utpote: <emph>Tabacae, Lanae,
          Herbarum tinctoriarum,</emph> aliorumque perinde locum habet. Minus optatus culturae
         successus plerumque a defectibus, qui in ejus modum irrepserunt, et paucis fortassis
         extrinsecis inpedimentis proveniunt. Haec attente observare, detegere, remediumque ipsis
         adferre, majorem tantisper industriam requirit. Majori compendio sinister successus ipsi
         producto adscribitur, ut per id ingrata haec cura evitari possit. Et ideo interesse publici
         omnino videtur, ut Legislatio obligationem promovendarum ejusmodi Culturarum defigat,
         administratio vero publica, accurato legis hujus effectui irremisse insistat. </p>
                     </div>
                  </div>
                  <div>
                     <head>§ 16.</head>
                     <p>
                        <emph>Exter</emph> , qui seu colendi novi et utilis alicujus producti gratia, seu vero
        inducendae melioris, quam actu vigeat, praeexstantis jam producti culturae causa in Regno se
        illocaverit, <emph>decennali</emph> et a Contributione et ab aliia publicis oneribus
        immunitate gaudeat; <emph>nativus</emph> si alterutrum horum praestiterit, tantum a
        contributione quoad tale productum per decennium immunis conservetur, et insuper
        proportionatam utilitati instituti ejusmodi pecuniariam remunerationem accipiat. </p>
                     <div>
                        <head>Motivum.</head>
                        <p>De neutro horum casuum adhuc lex providit. Quoad <emph>Exteros</emph> Imperans defectum
         hunc supplevit, solebatque et decennalem immunitatem et quandoque gratuitum necessarii
         terreni usum, liberamque habitationem in Cameralibus aut aliis fundis publicis, utilibus
         ejusmodi Hospitibus largiri. Cum <emph>Nativo</emph> aliquo necdum casus <milestone unit="page" n="1112"/>
         evenit; verum crescente industria eveniet certe, et ideo Deputatio ad utrumque sibi
         reflectendum esse existimavit. Credebat autem hoc in genere jam aliquod inter
         <emph>exteros</emph> et <emph>nativos</emph> discrimen constituendum esse.
         <emph>Exter</emph> enim et expensas et molestias <emph>primae instructionis</emph> subire
         debet, quibus <emph>nativus</emph> non est obnoxius. Vigent etiam in Hungaria aliquae
         onerum publicorum species, veluti portiones, et laboratores publici, quibus exteri non
         insueverunt, et quae eos a sui illocatione facile deterrere possent. Domesticus omnia haec
         onera jam alioquin sustinebat, et si ab obventura a tali objecto contributione relevetur,
         ac insuper pecuniariam recipiat remunerationem, satis favoris obtenturus esse videtur.
         Caeterum pecuniariam remunerationem Deputatio sub spe constituendi fundi publici, unde ea
         praestari possit, proponit, proponetque alias etiam, ubi identitas rationis idem exposcet.
         Ut autem recte decennalem immunitatem Deputatio proponat, illud eam permovit, quod terminus
         hic jam usu roboratus, atque adeo in exteris etiam Provinciis notus sit. Si diminuatur,
         posset id ipsum aliqua ejusmodi utilia individua a proposito se illocandi revocare: ut
         autem augeatur, nulla ratio adesse videtur. </p>
                     </div>
                  </div>
                  <div>
                     <head>§ 17.</head>
                     <p>Et si quis horum culturam novi ejusmodi producti ante elapsum decennium eo provexerit, ut
        ultra domesticam consumtionem aliquid etiam de eo exportare possit, libera eidem usque finem
        decenii eductio admittatur.</p>
                     <div>
                        <head>Motivum.</head>
                        <p>Per id proventui tricesimali parum decedet, quia casus hic raro se evolvet: ubi etiam se
         evolverit, id quod decedet, per subsequa, quae secus vix obtentura fuissent, portoria
         compensabitur; ad animandam itaque industriam nationalem exiguus hic favor tuto concedi
         posse videtur.</p>
                     </div>
                  </div>
                  <div>
                     <head>§ 18.</head>
                     <p>
                        <emph>Privilegium</emph> tamen <emph>exclusivum</emph> nec illi, qui utile aliquod productum
        primus colere coeperit, nec illi, qui usualem culturam perfecerit, concedatur. </p>
                     <div>
                        <head>Motivum.</head>
                        <p>Privilegia exclusiva tunc tantum sine detrimento publici concedi possunt, quando inventor
         ipse cum tali articulo totum publicum providere potest; in hoc enim casu inventori de
         promerita sane per inventionem suam utilitate tantum decederet, quantum alii de eodem
         articulo producerent. De <emph>naturae productis</emph> sola inventoris familia tantum
         producere non potest, quantum usus publici requirit, nihil itaque <milestone unit="page" n="1114"/> decedit
         inventori, si idem productum per alios colatur. Et ideo quoad <emph>naturae producta</emph>
         remuneratio inventoris in pecunia, non vero in <emph>privilegio exclusivo</emph> ,
         constituenda videtur; aliud est de <emph>artefactis</emph> , de quibus Deputatio suo loco
         tractabit. </p>
                     </div>
                  </div>
                  <div>
                     <head>§ 19.</head>
                     <p>Qui <emph>fossile</emph> aliquod productum in alieno fundo detexerit, et culturam ejus
        suscipere voluerit, cum proprietario transigere debet; quod si tamen proprietarius nec ipse
        productum tale colere, nec culturam ejus seu inventori, seu alteri hanc suscipere volenti
        aequis conditionibus cedere voluerit, potest localis publicus magistratus conditiones has
        determinare, et determinationi huic, sub dictanda in via juris per competentem
        jurisdictionem prudenti arbitrio pecuniaria mulcta, proprietarius se accomodare tenetur. </p>
                     <div>
                        <head>Motivum.</head>
                        <p>
                           <emph>Jus proprietatis</emph> , id est: liberum de rebus suis disponendi facultatem sartam
         tectamque conservari, ipse civilis societatis scopus exigit; neque tamen jus hoc eo extendi
         potest, ut proprietarius fundo suo cum detrimento publici abuti possit, abuteretur autem,
         si repertum in fundo suo utile aliquod productum nec ipse colere, nec ejus culturam alteri
         admittere vellet; iniquas enim conditiones illud colere volenti praescribere idem est ac
         non admittere; interest itaque ut legislatio modum statuat, quo in ejusmodi casibus
          <emph>jus proprietarii </emph> cum <emph>utilitate publica</emph> combinari possit. </p>
                        <p>Deputatio haec id projectata a se modalitate opportune obtineri posse demisse
         arbitrabatur; jus enim proprietarii salvatur per id, quod non obstante eo, quod alter in
         fundo suo utile aliquod fossile reperiat, tamen jus culturae eidem praeferenter deferatur,
         dein quod conditiones, sub quibus culturam hanc, si ipse eam suscipere nolit, alteri
         concedere possit, aequanimi ejus arbitrio substernantur; e converso prospicitur per id
          <emph>publico</emph> , quod in casu, quo proprietarius tales, sub quibus alteri culturam
         hanc suscipere impossibile est, statuat conditiones, publicus magistratus eas moderari
         sicque efficere possit, ne publicum utili aliquo producto carere debeat. Jam vero
          <emph>nobilem</emph> ad id stringendi nullus alius modus superest, quam per dictandam pro
         prudenti arbitrio in via juris pecuniariam mulctam; secus enim omnes ejusmodi leges
         ineffectuatae manebunt, et ideo Deputatio in omni simili casu idem remedium compulsivum
         proponit. </p>
                        <milestone unit="page" n="1116"/>
                     </div>
                  </div>
                  <div>
                     <head>§ 20.</head>
                     <p>Clerus junior omnium per legem receptarum religionum cursum <emph>oeconomiae
        practicae</emph> absolvat, et obtenta super facto in linea hac profectu testimonia eidem pro
        commendatione, ad meliora beneficia obtinenda, deserviant. </p>
                     <div>
                        <head>Motivum.</head>
                        <p>Ut scopus perficiendae oeconomiae publicae obtineri possit, summa rei in eo vertitur, ut
         plebs ad colenda nova etiam producta, modernorum vero meliorem culturam sensim disponantur;
         id nulla alia via facilius perfici posse, quam si per pastores ipsos in eo manuducantur,
         pauci illi, qui notitiam practicae oeconomiae hactenus privata industria sibi compararunt,
         pastores facto ipso jam comprobarunt. Ut plures notabile hoc servitium Patriae suae
         praestare, sicque officium etiam boni civis explere possint, e re videtur, ut studium
         oeconomiae practicae ad classem ordinariorum studii cleri junioris objectorum reponatur.
         Notum quidem est, quod non omnes desideratum in hoc studio profectum facient, quia non
         omnes naturalem ad objectum hoc animi inclinationem habebunt, verum id in aliis etiam
         studiis usu venit, si dispositio illa efficaciter observata fuerit, ut obtenta de insigni
         in hoc studio profectu naturalique ad objectum hoc propensione testimonia, pro merito, ad
         obtinendas meliores parochias deserviant; erit hoc satis incitamenti, ut Patria complures
         utiles ejusmodi pastores intra non multum tempus numeret.</p>
                        <p>Caeterum nec studium hoc, nec practicum ejusdem exercitium statui ecclesiastico
         adversatur; imo spectatis genuinis Christianismi principiis eidem admodum homogeneum
         videtur.</p>
                     </div>
                  </div>
                  <div>
                     <head>§ 21.</head>
                     <p>Ad detegenda, quae hactenus aut ignota sunt, aut quorum usus necdum constat, naturae
        producta, ac praesertim herbas tinctorias, evocentur sumtibus fundi literarii aliquot
        historiae naturalis apprime gnari viri, qui eadem per totum Regnum investigent; hi ubi talia
        detexerint, quae immediato usui deservire possunt, relationem Consilio statim praestent.
        Istud vero notitiam hanc cum inviatione circa modum praeparationis (si id natura articuli
        talis exegerit) continuo publicam reddat.</p>
                     <div>
                        <head>Motiva.</head>
                        <p>Quod Hungaria plura, quam quae hactenus nota sunt, utilia naturae producta possideat,
         palam notum est, quod haec detegere intersit, nemo infitiari potest: quod autem id non
         secus, quam per exmittendos ex professo hunc in finem viros in <milestone unit="page" n="1118"/> historia
         naturali practice versatos perfici possit, aeque extra dubium versatur. Unica itaque circa
         necessarios ad id sumtus quaestio moveri potest, verum Deputatio haec demisse existimat,
         eum esse fundi literarii Hungarici statum, ut is expensis his omnino sufficiat. Et si in
         moderno ejus statu pro sumtibus his fundus re ipsa non adesset, censet Deputatio haec, quod
         excussis rite erogationum positionibus, invenientur in iis tales, quas resecare interest,
         ut fundus pro utilissimo hoc instituto inde confletur; quidquid enim ad substantialem pro
         diversis vitae statibus institutionem non pertinet, id cedere debet opportunissimo non tam
         ad ornamentum rei literiariae, quam ad realem Regno utilitatem procurandam detegendorum
         naturae productorum instituto.</p>
                        <p>
                           <emph>De herbis tinctoriis </emph> specifica mentio injicitur, quia exiguae etiam illae,
         quas Hungaria habet, fabricae in coloratione plerumque deficiunt, donec autem haec
         perficiatur, ipsae etiam ejusmodi fabricae nunquam assurgent. </p>
                        <p>Non potest tamen investigatio haec ad sola, quae <emph>immediato usui</emph> deservire
         possunt, producta restringi; est hoc in natura rei jam positum, ut naturalistae eadem
         occasione talia etiam producta investigent, quae ad eruditionem potius, plenioremque
         historiae naturalis cognitionem referuntur, eaque de causa relationes suas nonnisi post
         longioris temporis effluxum adornare soleant, ne publicum utilitate e producto aliquo,
         cujus immediatus usus haberi potest, diutius careat, obligandos existimavit Deputatio
         exmittendos naturalistas, ut de his relationem Consilio statim praestare debeant. </p>
                     </div>
                  </div>
               </div>
               <div>
                  <head>Articulus V.</head>
                  <argument>
                     <p>De communibus Pascuis.</p>
                  </argument>
                  <div>
                     <head>§ 22.</head>
                     <p>Si aut dominus terrestris, aut subdita eidem communitas divisionem pascuorum communium
        flagitet, magistratus localis, non obstante alterius partis reclamatione, hanc juxta
        elaborandam per Deputationem Urbarialem clavim instituat.</p>
                     <div>
                        <head>Motivum.</head>
                        <p>Divisio pascuorum communium jam in aliquot Europaeis provinciis optimo cum successu
         instituta est, verum institutum hoc et magnum frumenti pretium et adeo auctam populationem
         supponit, ut quisque hospes animalia sua in <emph>sicco pabulo</emph> tenere, id est toto
         anno in stabulo alere possit; in Hungaria hactenus quidem duae hae circumstantiae nuspiam
         se evolverunt; cum tamen populatio Regni praesertim in vicinia Germanicarum provinciarum
         notabile jam capiat incrementum, provisionem hanc tempestive faciendam esse Deputatio
         existimabat. </p>
                        <milestone unit="page" n="1120"/>
                        <p>Verum divisio haec haud secus institui potest, quam si praevie clavis elaboretur: a qua
         proportione communia pascua, primum inter dominum et communitatem, dein inter communitatem
         ipsam dividi debeat? Relate ad posterius, quottalitas sessionis clavim paratam praebet:
         quoad primum praevidit Deputatio difficultates, quae in stabilienda hac clavi se objicient.
         Cum tamen clavim ejusmodi semel definire vel ratio conservationis silvarum, in quibus
         rustici <emph>cousum</emph> habent, exposcat, censebat Deputatio difficultates has per
         concernentem Deputationem una fidelia superari posse. </p>
                     </div>
                  </div>
               </div>
               <div>
                  <head>Articulus VI.</head>
                  <argument>
                     <p>De libero foenilium propriorum usu.</p>
                  </argument>
                  <div>
                     <head>§ 23.</head>
                     <p>Si proprietarius constituti licet in medio aliorum foenilis illud seu fossa, seu saepibus,
        contra inferenda fortuito casu damna sufficienter muniverit, possessores viciniorum
        foenilium munimenta haec disjicere, aut illum in educando cordo turbare non ausint, sub
        poena violentiae. E converso proprietarius talis in reliquorum compossessorum foenilibus,
        sub eadem violentiae poena, pascuum non audeat ultro exercere.</p>
                     <div>
                        <head>Motivum.</head>
                        <p>Cum complura jam in Regno loca sint, ubi aucta populatio foenilium possessoria adeo
         restrinxit, ut quaestiones hae frequenter emergere, et ob defectum legis scandalosas saepe
         turbas producere soleant, necessaria Deputationi videbatur haec provisio, si in indivisa
         per complures possessores ejusmodi foenilium plaga unus tantum cordum educare, idque per
         simplicem foenilis sui prohibitionem efficere velit, id ipsa rei natura non admittit; ne
         enim in foenili hoc damna fortuito etiam casu inferantur, omnes vicini continuos ad foenile
         hoc vigiles tenere deberent, ad quod nullo jure stringi possunt. E converso, si talis
         proprietarius foenile suum adversus fortuita damna debite muniat, ipsum <emph>jus
          proprietatis</emph> , id est arbitrium omnem possibilem e fundo suo utilitatem capiendi,
         exigit ut in eo per alios impune turbari non possit. Praescriptio hoc in casu obverti non
         potest, quia haec sine <emph>exclusivo possessorio</emph> locum non habet. In hoc autem
         casu vicini nunquam habuerunt exclusivum in tali, quod nunc cingitur, foenili pascui usum,
         sed illud reciproce exercebatur. Id quod natura sua eam tacitam involvere videtur
         conditionem, ut quamprimum uni proprietario juri pascui in vicinorum foenilibus renunciare
         visum fuerit, hi pariter a pascuo in hujus foenili, si illud debite muniverit, debeant <pb n="1122"/> abstinere; et ideo justum non foret, ut unus compossessor et foenile suum
         aliorum pascuo subtrahere, et tamen jus animalia sua in eorum foenilibus pascendi retinere
         possit.</p>
                     </div>
                  </div>
                  <div>
                     <head>§ 24.</head>
                     <p>Imo si in tali plaga, ubi ad retinendum diutius pascuum foenilia tarde claudi, aut vero
        defalcato foeno animalia ad pascuum continuo immitti solent, major compossessorum pars in
        claudendis citius foenilibus educandoque cordo consenserit, reliqui a locali magistratu per
        dictandas in via juris mulctas pecuniarias ad id ipsum stringantur.</p>
                     <div>
                        <head>Motivum.</head>
                        <p>Hanc quoque provisionem ipsum jus proprietatis, seu libera rebus suis utendi facultas
         exigit, si enim pars una velit, alia nolit cordum educare, una eorum libertate hac semper
         privari debet; interest proinde ut minor potius quam major pars hoc jure privetur. Si
         minoritati deferretur, tunc jus reclamandi usque ad unum singularem compossessorem extendi
         deberet. Jam vero id <emph>juri proprietatis</emph> prorsus adversatur, ut propter unius
         dissensum, complures alii eam, quam possunt, e fundo suo utilitatem capiendi libertate
         priventur. </p>
                     </div>
                  </div>
                  <div>
                     <head>§ 25.</head>
                     <p>In ipsis civitatibus si tota electa communitas educationem cordi flagitaverit, magistratus
        id eidem admittere debet. Secus vigens localis usus continuetur.</p>
                     <div>
                        <head>Motivum.</head>
                        <p>Dispar tantisper est hoc in genere civitatum, quae constricta terrena habent, ratio; cum
         enim hae lanionibus, ut hi publicum providere possint, pascuum procurare debeant, in his
         ratio publici pascuorum constrictioni quandoque obstare potest. Verum in casu ejusmodi hanc
         tota communitas certe non flagitabit: ubi vero latifundia adsunt, et tota communitas id
         postulat, nulla ratio subversatur, cur ejus desiderio deferri non debeat. Possessores enim
         civilium foenilium sunt perinde proprietarii, sicut alii ignobiles, qui foenilia sua condam
         a dominiis emerunt, nunc vero eadem intra se emunt et vendunt.</p>
                        <milestone unit="page" n="1124"/>
                     </div>
                  </div>
               </div>
               <div>
                  <head>Articulus VII.</head>
                  <argument>
                     <p>De vineis in campis plantatis.</p>
                  </argument>
                  <div>
                     <head>§ 26.</head>
                     <p>Vineae in planitie plantatae a proportione stabilitae in singulo loco dicationis clavis
        triplici contributioni subjiciantur.</p>
                     <div>
                        <head>Motivum.</head>
                        <p>Abusum hunc in pluribus Regni partibus irrepsisse constat, ut vineae jam etiam in campis,
         loco ad proficuam earum culturam minime idoneo, plantentur. Praeterquam quod plebs per id a
         magis utilibus laboribus abstrahatur, si plane ejusmodi vineae generoso alicui promontorio
         adjaceant, existimationem vinorum ejusmodi diminuunt per id, quod mala, quae in
         campestribus illis vineis procreantur, vina sub nomine generosi illius promontorii vendi
         soleant.</p>
                        <p>Ne tamen legislatio contra libertatem fundo suo pro lubitu utendi <emph>directe</emph>
         agat, non censebat Deputatio praesentaneam earum abolitionem proponere, maluit
          <emph>indirecta</emph> hac via proprietarios ab earum cultura sensim avocare. </p>
                     </div>
                  </div>
               </div>
               <div>
                  <head>Articulus VIII.</head>
                  <argument>
                     <p>De praecavenda vinorum Tokayensium adulteratione.</p>
                  </argument>
                  <div>
                     <head>§ 27.</head>
                     <p>Consilium Locumtenentiale omnia, quae in promontorio Tokayensi vigent, statuta sibi
        referri faciat, eadem expendat, auditoque et Comitatu Zempliniensi, et magistris montium, et
        ipsis potioribus vinearum Tokayensium possessoribus, Projectum elaboret, qualiter damnosa
        vinorum horum adulteratio praecaveri possit, illudque in Comitiis referat.</p>
                     <div>
                        <head>Motivum.</head>
                        <p>Damnosam vinorum Tokayensium adulterationem magis magisque invalescere adeoque malo huic
         remedium adferendum esse nemo dubitat. Ad hoc autem praestandum non tantum concernentem
         comitatum, sed alios etiam, qui plurimas notitias locales habent, audiendos esse suapte
         constat. Jam quidem <ref>Articulo 118. 1723.</ref> adulteratores praestantiorum vinorum in
         ejus amissione convincendi statuuntur: verum sola hac dispositione malum hoc sufficienter
         non impeditur. Inter communicata Deputationi acta invenit illa quidem protocollum
         celebratae <milestone unit="page" n="1126"/> ante biennium hoc in merito localis commissionis, quod complures
         fundatas reflexiones continet; totum tamen objectum non exhaurit, quod tamen, ut propositus
         finis obtineatur, prorsus necessum est, neque potest objectum hoc per solam
         administrationem publicam superari, ubi enim de stabiliendis, ad praecavendam
         adulterationem cautelis actum fuerit, talia se impedimenta evolvent, quae nonnisi lege
         publica removeri possunt. Quodsi vel de aequali vasculorum mensura, observanda, vel de
         stigmate aliquo stabiliendo actum fuerit, jam ad id observandum Domini terrestres nonnisi
         per legem obligari possunt, et ideo Deputatio haec, elaborandum per Consilium Projectum, in
         Comitiis referendum esse existimavit.</p>
                     </div>
                  </div>
               </div>
               <div>
                  <head>Articulus IX.</head>
                  <argument>
                     <p>De praecavendo lignorum defectu.</p>
                  </argument>
                  <div>
                     <head>§ 28.</head>
                     <p>In iis Regni partibus, quae defectu lignorum laborant, magistratus comitatuum et civitatum
        populum ad plantandam quotannis in idoneis ad id locis quo majorem salicum et mororum
        quantitatem adstringant.</p>
                     <div>
                        <head>Motivum.</head>
                        <p>Aliqua, quae hoc et subsequis aliquot §§-is adferuntur, in generalitate <ref>§-phi
         12.</ref> continentur quidem, propter nexum tamen cum iis, quae sub generalitatem illam non
         cadunt, specifice exprimenda videbantur. Hactenus inplantatio salicum, ut in <ref>Elaborato
          Status actualis §-pho 31.</ref> ostensum est, comitatibus et civitatibus via politica
         promiscue imponebatur. Deputatio comitatus illos, qui lignorum defectum non patiuntur, a
         labore hoc relevandos existimavit. Quinam hi sint, via Consilii Locumtenentialis
         definietur. Et cum salices in locis siccis non proficiant, Deputatio ipsam earum
         implantationem ad loca idonea seu humida restringendam arbitrabatur.</p>
                     </div>
                  </div>
                  <div>
                     <head>§ 29.</head>
                     <p>Usum etiam tectorum habanorum, ubi necessaria ad id materialia praesto sint, inducere et
        propagare adlaborent.</p>
                     <div>
                        <head>Motivum.</head>
                        <p>Tecta habana incendio resistunt, adeoque ad diminuendam lignorum aedilium consumtionem
         non parum conferunt. Qui comitatus necessariis ad illa materialibus destituantur adeoque a
         cura hac dispensandi sint determinare ad Consilium Locumtenentiale pertinebit. </p>
                        <milestone unit="page" n="1128"/>
                     </div>
                  </div>
                  <div>
                     <head>§ 30.</head>
                     <p>Si <emph>torfam</emph> aut <emph>lithantraces,</emph> id est carbones fossiles, detegi
        contingat, Comitatenses quidem Magistratus plebem, Civitatenses vero eos praesertim
        opifices, quorum labori <emph>lithantraces</emph> convenire possunt, ad faciendum eorum usum
        omni meliori ratione disponant. </p>
                     <div>
                        <head>Motivum.</head>
                        <p>Repertae jam in aliquot locis torfae et lithantracum usus ea potissimum de causa
         intercidisse videtur, quia populus manipulationem et utilitatem eorum ignorabat; si ille
         per locales magistratus de eo debite edoceatur, detegentur ista indubie pluribus in locis
         et usus eorum sensim propagabitur.</p>
                     </div>
                  </div>
                  <div>
                     <head>§ 31.</head>
                     <p>Et ut id facilius effici possit, declaratur quod <emph> lithantraces</emph> etiam illi,
        qui fundendo metallo idonei sint, sub categoriam <emph>metallorum</emph> non cadant, adeoque
        nec obligationi <emph>urburae</emph> subsint, sed qua ordinarium <emph>fossile</emph> ad
        liberam privatorum industriam referantur. </p>
                     <div>
                        <head>Motivum.</head>
                        <p>Optima tantum lithantracum species liquando metallo idonea est; de hac mota fuit in via
         politica, sub Augusta Maria Theresia, ut <ref>in supra attacto status actualis §-pho</ref>
         dictum est, quaestio: an non illi ad metalla referantur? Et tunc quidem affirmative decisa
         fuit: verum Augustus Josephus II. melius de re informatus contrariam et naturae rei
         conformem <ref>sub 26. Maji 1788. edidit resolutionem</ref>: – nulli enim hactenus
         naturalistae incidit ut fossile hoc ad categoriam metallorum collocet; quare ne quaestio
         haec ultro fluctuet, lege decidenda videbatur.</p>
                     </div>
                  </div>
               </div>
               <div>
                  <head>Articulus X.</head>
                  <argument>
                     <p>De promovenda lini et canabum cultura.</p>
                  </argument>
                  <div>
                     <head>§ 32.</head>
                     <p>
                        <emph>Lini</emph> moscoviticum; et <emph>canabum</emph> italicum semen absque omni portorio
        in Regnum adferri admittatur; illi vero, qui primus modum alterutrum hoc semen
         <emph>naturalisandi</emph> repererit, insigne proemium decernatur. </p>
                     <milestone unit="page" n="1130"/>
                     <div>
                        <head>Motivum.</head>
                        <p>Ostensum est in <ref>Elaborato status actualis § 44.</ref> quanta vis pecuniae pro
          <emph>tela</emph> aliisque lineis fabricatis quotannis e Regno evehatur; interest proinde,
         ut lini et canabum culturam legislatio promoveat, praesertim cum articuli hi adeo facilem
         insuper per littorale habeant distractionem: id autem ut illa praestet, duos ferme tantum
         hos modos habet. – Caeterum etiamsi libera articulorum horum in Regnum inductio admittatur,
         sumtuosa tamen cultoribus eveniet exotici seminis comparatio, neque unquam cultura haec, ut
         in <ref>Elaborato status actualis §-pho 30.</ref> ostensum est, solidas radices figet,
         donec semina haec naturalisentur, adeoque, qui primus modum id efficiendi deteget, tantam
         Regno procurabit utilitatem, ut insigne omnino praemium mereatur. Neque enim id pro
         impossibili haberi debet, cum sint aliquae Regni partes, quae ad Moscoviticum, aliae quae
         ad Italicum clima prope accedunt. Quodsi modum ejusmodi honorata aliqua persona invenerit,
         praemium ejusmodi non in pecunia, sed in proportionata honoris accessione consistere
         potest. </p>
                     </div>
                  </div>
               </div>
               <div>
                  <head>Articulus XI.</head>
                  <argument>
                     <p>De tabacae cultura promovenda.</p>
                  </argument>
                  <div>
                     <head>§ 33.</head>
                     <p>Ut qualitas <emph>tabacae</emph> unius ex utilissimis Hungariae productis tanto citius
        perfici possit, liberum sit comitatibus, in quibus cultura hujus producti jam radices fixit,
        versatum in manipulatione hac individuum conducere, eidemque moderatam e cassa domestica
        remunerationem tamdiu dependere, donec illud plebem in modo <emph>fermentationis tabacae
        </emph> et <emph> classificationis foliorum</emph> subinstruxerit. </p>
                     <p>Qua occasione ut plebs ad vitandos reliquos etiam, qui hactenus irrepserunt, culturae
        defectus disponatur, localis magistratus omnem conatum impendet.</p>
                     <p>Caeterum <emph>Americanae </emph> et <emph>Levantinae </emph> seu Turcicae tabacae seminis
        libera ab omni portorio inductio perinde admittatur, et primo, qui semina haec
         <emph>naturalisaverit</emph> , condignum proemium pariter decernatur. </p>
                     <div>
                        <head>Motiva.</head>
                        <p>Tabaca ita, ut nunc adhuc imperfecta est, post <emph>frumentum</emph> ,
         <emph>vinum</emph> , <emph>animalia</emph> et <emph>lanam</emph> , plurimam Regno pecuniam
         infert, uti id e tabellis tricesimalibus apparet. Nisi tamen qualitas ejus perficiatur,
         emolumentum hoc cum tempore certo diminuetur; ostensum est in <ref>Elaborato status
          actualis §-pho 32.</ref> quod ad id fermentatio ejus et foliorum classificatio (vulgo
         Sortirung) plurimum conferre possit; quare ad majorem populo utilitatem procurandam
         interest ut exigua illa, quam </p>
                        <milestone unit="page" n="1132"/>
                        <p>remuneratio magistri instituti hujus requiret, summa e cassa domestica dependatur. Qui
         vero comitatus sub hanc categoriam cadant, via Consilii Locumtenetialis definiri debet.</p>
                        <p>Verum ne haec quidem sola distractionem tabacae Hungaricae facilitabunt, nisi memorati
          <ref>eodem status actualis §-pho</ref> defectus sufferantur, nimirum: ut terra debite
         praeparetur, plantae in debita distantia collocentur, spina, folia, cacumen, et pistilli in
         tempore decerpantur: denique ut et bonum semen adhibeatur, et tam inseminatio, quam et
         collectio tempestive fiat. Ut autem id in effectum perducatur, activam omnino localis
         magistratus industriam exposcit.</p>
                     </div>
                  </div>
               </div>
               <div>
                  <head>Articulus XII.</head>
                  <argument>
                     <p>De sufferendo Viennensis Abaldi monopolio.</p>
                  </argument>
                  <div>
                     <head>§ 34.</head>
                     <p>Viennense tabacae <emph>Abaldo </emph> nullo majori quam privatus aliquis quaestor in
        coemenda tabaca Hungarica favore gaudeat. </p>
                     <div>
                        <head>Motivum.</head>
                        <p>Plena commercii libertas incrementum ejus vel maxime procurat; si vel privato quaestori
         favores aliqui concedantur; jam id eidem noxium est; quod si hos magna aliqua et potens
         societas impetret, debet res natura sua in <emph>monopolium</emph> degenerare, vel exemplum
         Viennensis <emph>Abaldo</emph> id satis remonstrat; ad qualem enim praepotentiae gradum
         illud intra exiguum tempus pertigerit, in <ref>Elaborato status actualis §-pho 32.</ref>
         satis ostendimus: ut haec impediatur, debet Abaldo hoc ad eandem cum quovis privato
         quaestore conditionem redigi. </p>
                     </div>
                  </div>
                  <div>
                     <head>§ 35.</head>
                     <p>Officiales ejus, qui in Hungaria resident, negotia sua locali primae instantiae proponere:
        et si nec hic sibi satisfactum esse existimaverint, tunc ad Consilium recurrere debent: si
        nec hujus decisioni aquiescant, tunc primum ad Suam Majestatem recurrere possunt.</p>
                     <div>
                        <head>Motivum.</head>
                        <p>Abaldo Viennense, mox atque Pestini depositorium erexit, eam invexit manipulationem ut
         constituti ad illud officiales sui in omnibus occurrentiis tantum ad se recurrere
         debuerint; illud deinde postulata eorum medio Cancellariae Bohemicae promovebat, haec
         negotia ejusmodi apud Cancellariam Hungaricam <milestone unit="page" n="1134"/> procurare solebat, hac via
         disponebatur apud Consilium Locumtenentiale, quod tum primum negotium ad <emph>primam
          Instantiam</emph> remittebat, sicque per graduales hos canales res iterum usque ad Suam
         Majestatem redire debebat: quandoque ipsum Abaldo Consilium Locumtenentiale in forma
         correspondentiae interpellabat; utraque haec manipulatio et derogat locali jurisdictioni,
         et in se vitiosa est: derogat locali jurisdictioni, quia procurat influxum extraneo
         dicasterio in negotia Hungarica, quod in Regno <emph>independente,</emph> uti Hungaria est,
         sustineri non potest; deinde hac ratione residentes in Hungaria Abaldi Officiales contra
         communem non modo Hungariae, sed omnium aliorum etiam Regnorum legem a jurisdictione
         ordinariorum localium magistratuum eximuntur. Vitiosa autem ideo est, quia hac ratione omne
         ejusmodi negotium duplicem circulum peragere debet. Interest itaque ut res ad naturalem
         suum cursum reducatur, nempe ut officiales Abaldi negotia sua primis instantiis proponant:
         ab his res ad Consilium, inde vero, si opus est, ad Suam Majestatem reducatur, sicque per
         unicam solum graduationem absolvatur. </p>
                     </div>
                  </div>
                  <div>
                     <head>§ 36.</head>
                     <p>Si initis jam contractibus contravenerint, aut secus aliqua de illato contribuentibus
        damno quaestio emergat, non coram judicio <emph>delegato </emph> aut <emph>mixto</emph> ,
        sed coram ordinario primae instantiae foro conveniantur. </p>
                     <div>
                        <head>Motivum.</head>
                        <p>In certa de excessibus officialium Pestiensium, posita querela Abaldo jam eo rem
         deduxerat, ut pro his cognoscendis judicium delegatum mixtum constitutum fuerit. Id
         fundamentalibus Regni legibus repugnat, praesertim postquam juxta <ref>Articulum 57.
         1791.</ref> jam ipsum etiam crimen laesae Majestatis per ordinaria Regni fora cognoscitur.
         Residentes in Hungaria Abaldi officiales forum a ratione <emph>domicilii</emph> sortiuntur,
         et id quidem non tantum in <emph>personalibus</emph> , sed in <emph>realibus </emph> etiam,
         objectum manipulationis suae, quam in Hungaria exercent, concernentibus, negotiis; sicut
         vicissim si Hungarus fabricam aliquam in Germanica Provincia possideret, officiales ejus,
         quoad objectum fabricae, jurisdictioni illius provinciae subjacerent: debent itaque etiam
         residentes in Hungaria Abaldi officiales intuitu non observatorum contractuum, aut aliarum
         damnificationum judicio localis primae instantiae subjacere. </p>
                     </div>
                  </div>
                  <div>
                     <head>§ 37.</head>
                     <p>Si de eo, quod officiales ejus in <emph>classificatione</emph> tabacae contribuentes
        damnificent, querelae porro etiam depositae fuerint, comitatus gnarum rei hujus et juramento
         <milestone unit="page" n="1136"/> adstringendum individuum ad depositoria <emph>Abaldi </emph> constituere
        possit, quod enatas inter officiales horum et venditores quaestiones dirimat. </p>
                     <div>
                        <head>Motivum.</head>
                        <p>E peracta per Comitatum Bihariensem sub 3. Martii 1788. inquisitione evenit, quod
         officiales Abaldi in contractibus, quos cum cultoribus tabacae ineunt, triplex, pro
         triplici tabacae classe, pretium defigant. Verum dum contribuens tabacam advehit, optimam
         etiam speciem ad ultimam classem collocare soleant, donec muneribus placati eam naturali
         suae classi restituant. Oppressioni huic haud secus occurri posse videatur, quam si enata
         inter hos et venditores differentia, comitatus per gnaram et adjuratam personam rem decidi
         curet.</p>
                     </div>
                  </div>
                  <div>
                     <head>§ 38.</head>
                     <p>Abaldo huic nonnisi necessaria pro providendis Germanicis Provinciis tabacae Hungaricae
        quantitas suppeditetur, ne majorem pro exercendo cum illa quaestu quantitatem educere
        possit, Consilium Locumtenentiale sollicite invigilet.</p>
                     <div>
                        <head>Motivum.</head>
                        <p>Legislatio Hungarica in ipsum Abaldo Viennense nullam Jurisdictionem habet, adeoque
         commercium cum tabaca Hungarica eidem interdicere non potest. Potest tamen impedire, ne
         illli major ultra propriam necessitatem tabacae quantitas suppeditetur; quod qua ratione
         effici posse Deputatio haec existimet, in propositionibus declarabit.</p>
                     </div>
                  </div>
                  <div>
                     <head>§ 39.</head>
                     <p>Caeterum tabacae Hungaricae eductio non tantum per littorale, sed per omnes etiam alios
        passus libera semper maneat.</p>
                     <div>
                        <head>Motivum.</head>
                        <p>Tabaca non est articulus primae necessitatis, uti frumentum, adeoque ratio conservandarum
         Germanicarum Provinciarum in eo non subversatur; ut Hungari a percipiendo pro producto hoc
         tali, quale ab exteris habere possunt, pretio tantum ideo impediantur, ut Abaldo, et per
         illud Germanicae Provinciae tabacam leviori habere possint, Abaldo etiam, si ita ut
         proponitur regulatum fuerit, multa tamen semper prae privatis quaestoribus, qui illud ad
         extra evehunt, beneficia retinebit. Primum paratam vim pecuniae, quae cum aliis in rebus,
         tum praecipue in commercio praecipuum nervum constituit: deinde promptitudinem transportus,
         quam sibi per continuam singulis annis producti hujus promotionem propriam <milestone unit="page" n="1138"/>
         reddidit; porro certos jam et stabiles venditores, quos sibi per id ipsum, quod illud quot
         annis coemat, paravit; denique nullis casibus obnoxiam distractionem, cum haec in domestica
         consumtione fundetur; quae omnia relate ad privatos, qui tabacam ad exteros deportant,
         quaestores, aliter se habent. Itaque justitia ipsa exigit, ut commercium cum producto hoc
         liberum semper conservetur, et Abaldo Viennense, ne in formale <emph>monopolium</emph>
         degeneret, per subsistentem continuo concurrentiam in justis limitibus contineatur. </p>
                     </div>
                  </div>
               </div>
               <div>
                  <head>Articulus XIII.</head>
                  <argument>
                     <p>De provehenda serici cultura.</p>
                  </argument>
                  <div>
                     <head>§ 40.</head>
                     <p>Cum sericum capitale Regni productum cum tempore effici possit, comitatus et civitates,
        quorum climati convenit, culturam ejus sollicite promoveant; gnaros manipulationis hujus
        practicantes, qui necdum habent, conducant: iis omnem assistentiam praebeant: hortos
        plantarios pro ratione situs et extensionis suae erigant, plebemque ad alendas moros, et
        educandas bombices omni meliori ratione disponant. Et ut id facilius effici possit, in
        scholis paganis et oppidanis juventus in manipulatione hac practice instituatur.</p>
                     <div>
                        <head>Motiva.</head>
                        <p>In <ref>Elaborato status actualis §-pho 33.</ref> ostensum est, quod languens licet adhuc
         serici cultura anno 1785. 200,000 florenorum circulationem procuraverit. Si cultura haec
         debite provehatur, cum tempore unius etiam millionis circulationem procurare adeoque
         capitale Regni productum vel ex eo effici potest, quod respectu adjacentium provinciarum
         sit <emph>exclusivum</emph> . </p>
                        <p>Ante enatum bellum Turcicum plebs Syrmiensis, unius e minoribus Comitatibus, supra 20,000
         e cultura serici percipiebat: in aliis, qui debitam colendi hujus producti rationem
         invexerunt, comitatibus plerique rustici, qui vel unam seminis bombicum unciam educarunt,
         plus inde lucri habuerunt, quam eorum contributio efficiebat. Reliqui ejusdem peripheriae
         rustici, si institutum hoc debite propagatum fuisset, eandem capere poterant utilitatem, et
         tunc lucrum factas in hoc institutum expensas longe certe superasset.</p>
                        <p>Caeterum defectus qui culturam hanc morabantur jam omnes detecti, et <ref>provocato
         §-pho</ref> indicati sunt; si jurisdictiones zelose collaborent, haec intra paucum tempus
         facile efflorescet.</p>
                        <milestone unit="page" n="1140"/>
                        <p>Quarum jurisdictionum climati cultura haec conveniat, iterum via Consilii
         Locumtenentialis determinari debet.</p>
                     </div>
                  </div>
               </div>
               <div>
                  <head>Articulus XIV.</head>
                  <argument>
                     <p>De propagatione equorum altioris staturae.</p>
                  </argument>
                  <div>
                     <head>§ 41.</head>
                     <p>Equos altioris staturae apud plebem propagandi ratio non eadem ubique convenit: quare hanc
        auditis, quorum situs institutum hoc admittit, jurisdictionibus Sua Majestas via Consilii
        Locumtenentialis determinabit.</p>
                     <div>
                        <head>Motivum.</head>
                        <p>Dominia quoad institutum hoc alioquin plena libertate gaudent, legislatio curam suam
         tantum ad contribuentes dirigere debet. In quo cardine cultura haec nunc in Regno
         subsistat, in <ref>Elaborato status actualis §-pho 40.</ref> ostensum est. Caeterum nec hoc
         institutum indiscriminatim omnibus jurisdictionibus convenit. Inter ipsas illas, quarum
         situi convenit, notabile saepe discrimen intercedit; aliis equatia publica convenire
         possunt, aliis ut admissarii per communitates interteneantur; aliis denique, ut eos
         comitatus ipsi vel in centro, vel in processibus alant, et seu idoneas ad id caballas
         seriatim ad illos adduci, seu vero admissarios per pagos circumduci faciant. Debet itaque
         ratio instituti hujus pro ratione circumstantiarum via Consilii determinari.</p>
                     </div>
                  </div>
               </div>
               <div>
                  <head>Articulus XV.</head>
                  <argument>
                     <p>De capris ubique non exstirpandis.</p>
                  </argument>
                  <div>
                     <head>§ 42.</head>
                     <p>Caprae in iis tantum locis, ubi silvarum succrescentiam impediunt, exstirpentur.</p>
                     <div>
                        <head>Motivum.</head>
                        <p>Causam ferendae huic legi praebet illa Augusti condam Josephi II. ordinatio, qua illas
          <emph>indiscriminatim</emph> jusserat exstirpari. Jam vero ostensum est, in <ref>Elaborato
          status actualis §-pho 37.</ref> cutes caprarum, ad elaborandas pelles <emph>Sattyan</emph>
         dictas necessarias esse, pro quibus notabilis adhuc, ut <ref>ejusdem Elaborati §-pho
         48.</ref> remonstratum est, pecuniae vis quotannis in Turciam effertur, sicut itaque, ubi
         silvis nocent, exstirpari, ita ubi innoxiae sunt, eas conservari interest. </p>
                        <milestone unit="page" n="1142"/>
                     </div>
                  </div>
               </div>
               <div>
                  <head>Articulus XVI.</head>
                  <argument>
                     <p>Quoad objectum opificiorum et manufacturarum.</p>
                     <p>De provehendis opificiis et manufacturis.</p>
                  </argument>
                  <div>
                     <head>§ 43.</head>
                     <p>Exteri, qui se in Regno defixerint, utiles opifices et manufacturistae, concessa iis per
         <ref>Articulum 117. 1723.</ref> quindecim annorum ab oneribus publicis immunitate porro
        etiam perfruantur: id est, a contributione, tyronum statutione, et quarterii militaris onere
        liberi sint; et haec immunitas respectu formalium, seu majorum, seu minorum fabricarum, ad
        totum eorum personale necessariaque pro immediato ejusmodi fabricae usu, aedificia
        extendatur. Si quae jurisdictio eos ante effluxum hujus termini alicui ex his oneribus
        subjecerit, enasciturum exinde detrimentum iis e proprio compenset. Porro in rebus, quae ad
        promotionem opificii, aut manufacturae ejusmodi pertinent, eaedem jurisdictiones omnem
        necessariam assistentiam iis praebeant.</p>
                     <div>
                        <head>Motiva.</head>
                        <p>Quam debilis adhuc sit in Hungaria opificiorum status, <ref>§-pho 42</ref>, quam exiguas
         vero numeret fabricas, <ref>§§-is 44.</ref>
                           <ref>48.</ref> et <ref>50.</ref>
                           <bibl>Elaborati status actualis</bibl> ostendimus. Interest proinde, ut quos jam antea
         favores lex ipsis addixerat, porro etiam confirmentur. Quamprimum autem libertates hae
         singulari manufacturistae conceduntur, naturale est ut quoad fabricantes seu majores, seu
         minores, quoad totum eorum personale, et concernentia aedificia extendatur, quia horum
         singulus a proportione majoris sui personalis majorem etiam publico adferet utilitatem,
         adeoque justum est, ut ab eadem proportione immunitatibus etiam his perfruatur. De aliis
         favoribus iisdem concedendis infra <ref>§-pho 146.</ref> proponetur.</p>
                        <p>Caeterum delatae fuerunt jam saepius ad Consilium querelae super eo, quod aliqui civici
         magistratus novos ejusmodi et utiles opifices et manufacturistas mox elapso triennio ad
         publica onera cogant, id quod eos ad emigrandum facile permovere potest. Itaque, ut lex
         haec efficax reddatur, Deputatio compulsivum hoc medium proponendum esse demisse
         existimavit.</p>
                     </div>
                  </div>
                  <div>
                     <head>§ 44.</head>
                     <p>Renovato 1764. Articulo 24. amictus praesertim confiniariae militiae aliique
        suppellectilis militaris e domesticis, quoad illa haberi possunt, materialibus <milestone unit="page" n="1144"/> conficiantur, et horum elaboratio per eas civitates justa proportione distibuatur, quarum
        opifices sufficienti labore destituuntur.</p>
                     <div>
                        <head>Motiva.</head>
                        <p>Dum provocatus articulus conditus est, amictus militaris totus extra Regnum
         conficiebatur. Postea sic dictae Commissiones <emph>oeconomico-militares</emph> inductae
         sunt, quae amictum aliamque militarem supellectilem in Regno quidem, sed ex exteris
         materialibus et per conductos extraneos opifices plerumque confici curant. Ut materialia,
         quae haberi possunt, <abbr>v.g.</abbr> pannus, in Regno praeferenter procurentur, non
         tantum justitia, sed ipse etiam commissionum harum scopus, nempe oeconomica utilitas
         exigunt; per id enim transportus sumtuum compendium fiet. An vero id publico praejudicet,
         quod haec in Regno quidem, sed per conductos extraneos opifices conficiantur, in
         quaestionem vocari potest. Parte enim ex una novi consumentes per id procurantur,
         impediturque ne distenti nimium militaribus laboribus domestici opifices privatis operam
         suam exaggerato pretio possint imputare: parte tamen ex alia certum est quod in compluribus
         civitatibus opifices, potissimum e defectu sufficientis laboris, se agriculturae impendant.
         Itaque justo hac in re temperamento opus est, quod in eo constitui posse videbatur, ut
         tales labores, habita tamen ad pretium transportus reflexione, per tales civitates, quarum
         opifices sufficienti labore destituuntur, justa cum proportione distribuantur. </p>
                     </div>
                  </div>
                  <div>
                     <head>§ 45.</head>
                     <p>Nova in tractando utilius aliquo opificio aut manufactura inventa, si talia sunt, quorum
        manipulatio facile secreta conservari potest, inventori, nisi arcanum suum administrationi
        publicae aperiat, nullum <emph>exclusivum privilegium</emph> concedatur. Liberum tamen eidem
        sit manipulationem ejusmodi, reservato sibi secreto, exercere. </p>
                     <div>
                        <head>Motivum.</head>
                        <p>Ostendimus in <ref>Elaborato status actualis §-pho 41.</ref> quod fixum inter fabricas et
         manufacturas discrimen vix statui possit: itaque nomine manufacturae simul etiam fabricas
         comprehendimus.</p>
                        <p>Jam vero si inventor secretum suum, quod secus haud facile observari potest, pandere
         nolit, nullo alio favore eget, quia manipulationem hanc alioquin nemo alter imitari, et
         eidem lucrum praeripere poterit.</p>
                        <p>E converso non interest ut ad revelandum secretum suum <emph>directe</emph> stringatur,
         quia secus ille arcanum sum in aliam provinciam transportabit; debet itaque illi liberum
         secreti sui exercitium relinqui, praesertim cum homines ejusmodi alioquin secreta <pb n="1146"/> sua seu ad haeredes transmittere, seu amico alicui, qui illud post fata eorum
         continuat, communicare soleant.</p>
                     </div>
                  </div>
                  <div>
                     <head>§ 46.</head>
                     <p>Quodsi vero inventor secretum suum administrationi publicae communicet, aut si inventum
        tale per ipsum ejus exercitium se pandere debet, potest eidem, aut suae, si quam inivit,
        societati <emph>exclusivum </emph> pro ratione utilitatis quae inde in publicum promanabit
         <emph>privilegium</emph> ad aliquot, nunquam tamen ad plures quam 15 annos concedi. </p>
                     <div>
                        <head>Motivum.</head>
                        <p>In primo casu meretur favorem publicum, quia per id, quod secretum suum administrationi
         publicae detegat, jam securum reddit statum, quod utile ejusmodi inventum non intercidet.</p>
                        <p>In secundo casu, debet illi privilegium concedi, quia secus ille omni lucro frustraretur,
         quod tamen ut ipsi qua inventori assecuretur justum est; ut primum enim manipulationem suam
         inciperet exercere, cum illa facilis sit imitationis, statim illam alii etiam arriperent,
         sicque potissimam utilitatis partem inventori praeriperent. Eveniret autem id potissimum in
         machinis, quae quo simpliciores, eo utiliores esse solent.</p>
                        <p>Caeterum terminum <emph>exclusivi privilegii</emph> ad 15 annos ab imitatione
         immunitatum, quas lex utilibus mechanicis jam concessit, statuendum esse Deputatio
         existimabat; si ultro extendatur, jam monopolium sapere videtur. </p>
                     </div>
                  </div>
                  <div>
                     <head>§ 47.</head>
                     <p>Eadem ratio fit quoad talia inventa, quae in aliis provinciis jam quidem vigent, sed inde
        nonnisi magna cura, sumtibus, saepe etiam periculo procurari possunt.</p>
                  </div>
                  <div>
                     <head>
                        <emph>Motivum</emph> . </head>
                     <p>In aliquibus Regnis certarum utilium admodum machinarum communicatio sub poena mortis
        prohibita est. Non tantum qui huic periculo se exponit, sed ille etiam, qui secus ad
        procurandam aliquam utilem manipulationem magnas molestias aut sumtus tolerare debet, favore
        privilegii dignus videtur.</p>
                     <milestone unit="page" n="1148"/>
                  </div>
                  <div>
                     <head>§ 48.</head>
                     <p>Locales jurisdictiones de numero et statu opificiorum et manufacturarum Consilio
        Locumtenentiali annuas juxta praescribendam per illud formulam relationes inomisse
        submittant.</p>
                     <div>
                        <head>Motivum.</head>
                        <p>Dirigenti dicasterio opificiorum manufacturarumque status notus esse debet. Imo interest
         ut ipsae locales jurisdictiones, praesertim vero civitatum oppidorumque magistratus eum
         sibi probe perspectum habeant, cum secus in earum promotionem efficaciter cooperari vix
         possint. Et tamen apparuit e <ref>§-pho 42. et 43. Elaborati status actualis</ref> quam
         inadaequatae hactenus de iis relationes submissae fuerint. Ut obligatio haec legalis
         evadat, Deputatio legem hanc perferendam esse demisse existimavit.</p>
                     </div>
                  </div>
               </div>
               <div>
                  <head>Articulus XVII.</head>
                  <argument>
                     <p>De regulandis contuberniis.</p>
                  </argument>
                  <div>
                     <head>§ 49.</head>
                     <p>Magistratus civitatum unum aut, si res exigat, plures e gremio sui caeharum magistros
        constituant, sine cujus assensu et praesidio nulla caeha sub mulcta pecuniaria congressum
        celebrare ausit.</p>
                     <div>
                        <head>Motivum.</head>
                        <p>Et necessaria pro excitanda industria libertas, et multiplices caeharum excessus
         viderentur quidem abolitionem potius quam regulationem caeharum exigere; praesertim cum jam
          <ref>Articulo 74. 1723.</ref> earum abrogatio arbitrio Suae Majestatis delata sit.
         Deputationem hanc ad regulationem potius earum proponendam ea potissimum consideratio
         permovit, quod donec hae in vicinis provinciis subsistunt, si hic abrogarentur, Hungarici
         magistri nullos sodales habere possent.</p>
                        <p>Quod proponenda regulationis puncta attinet, horum pleraque jam via politica non
         obstantibus vetustiorum caeharum privilegiis praescripta et forte ideo tantum effectui
         plene mancipata non sunt, quia necdum hactenus in legem abiverunt.</p>
                        <p>Praecipuum autem videtur illud, ne hi coetus sibi ipsi relicti tam facile in excessus
         prolabi possint, sed habeant sibi praepositum commissarium qui eos et dirigat et observet.
         Ideo hic via etiam politica jam praescriptus fuit.</p>
                        <milestone unit="page" n="1150"/>
                     </div>
                  </div>
                  <div>
                     <head>§ 50.</head>
                     <p>Caehae nullas commembris suis taxas imponere aut mulctas exigere ausint; possint tamen e
        spontaneis oblatis cassam sibi conflare, sed ab hac unam clavim habeat commissarius, aliam
        caehae magister, ita ut sine illius scitu neque cistae aliquid imponi, neque inde excipi
        possit.</p>
                     <div>
                        <head>Motivum.</head>
                        <p>Impositiones facere et mulctas dictare est actus jurisdictionis, quae coetibus his non
         competit; jus mulctas exigendi aliqua vetustiora privilegia abusive ingressum est, usum
         autem repartitionem intra se faciendi caehae clanculario tantum induxerunt; quare interest,
         ut utrumque aboleatur.</p>
                     </div>
                  </div>
                  <div>
                     <head>§ 51.</head>
                     <p>Conflatae etiam e spontaneis oblatis pecuniae neque in convivia caehalia neque in
        sollicitationem negotiorum, sed unice in adjuvamen seu domesticorum pauperum et infirmorum
        commembrorum, seu in peregrinantium sodalium impendi possunt.</p>
                     <div>
                        <head>Motivum.</head>
                        <p>Caehae augmento cassae suae potissimum propter convivia et sollicitatores, qui eos ad
         infundatos plerumque recursus unico proprii lucri studio concitabant, solvendos studebant.
         Convivia jam via etiam politica prohibita fuerunt. Ut inquietorum etiam hominum, qui eos
         concitare student, spes impediantur, opportunissimum videtur prohibere, ne hunc in finem
         quidpiam e cassa sua dependere possint.</p>
                     </div>
                  </div>
                  <div>
                     <head>§ 52.</head>
                     <p>Et ideo commissarius annuas de cassis his rationes inomisse exigat, eas revideat, et cum
        difficultatibus, aut reflexionibus suis magistratui pro decisione praesentet.</p>
                     <div>
                        <head>Motivum.</head>
                        <p>Et haec via politica jam disposita, sed minus effectuata fuerunt. Forte si in legem
         abeant, exactius observabuntur.</p>
                     </div>
                  </div>
                  <div>
                     <head>§ 53.</head>
                     <p>In assumendis tyronibus testimonium de legitima nativitate non requiratur, pro consequendo
        magisterio paradigma non exigatur; denique peregrinandi obligatio ultra annum non
        extendatur, salva tamen iis, qui diuturniores peregrinationes sponte suscipere voluerint,
        facultate.</p>
                     <milestone unit="page" n="1152"/>
                     <div>
                        <head>Motivum.</head>
                        <p>His modis Caehae ad efficiendum ex instituto suo <emph>monopolium</emph> tendebant, sed
         haec etiam via politica jam abrogata sunt. </p>
                     </div>
                  </div>
                  <div>
                     <head>§ 54.</head>
                     <p>Magistratus civitatum, ubi abusus iste viget, determinent certam mulctae quantitatem
        hancque toties quoties irremisse exigant a tali magistro qui tyronem suum ad rurales labores
        adplicuerit. Ut autem ad hujus notitiam pervenire possint, commissario caeharum peculiariter
        imponant, ut eatenus invigilare, compertumque casum sibi statim referre debeat.</p>
                     <div>
                        <head>Motivum.</head>
                        <p>Noxius hic abusus plerumque in minoribus et mediocribus civitatibus viget estque vera
         causa languentium in illis opificiorum; donec ille eradicetur, opifices Hungarici nonnisi
         defectuosa et tamen pretiosa artefacta producent, magnaque talium etiam artefactorum,
         quorum opifices domi praesto sunt, quantitas peregre deducetur: scopus abusum hunc
         eradicandi nonnisi per mulctas pecuniarias obtineri posse videtur.</p>
                     </div>
                  </div>
                  <div>
                     <head>§ 55.</head>
                     <p>Liceat singulo, quamvis caehae non adscripto, opificii tamen gnaro, opificium suum etiam
        in civitatibus, sed sine sodalibus exercere.</p>
                     <div>
                        <head>Motivum.</head>
                        <p>Hanc provisionem caehae maxime refugient, non tam propter concurrentiam, quam ideo, quia
         ordinatio haec eos impediet, ne de pretio artefactorum suorum ita facile condicere possint:
         verum et justitia et ratio publici legem hanc perferri omnino exposcit.</p>
                     </div>
                  </div>
                  <div>
                     <head>§ 56.</head>
                     <p>Absolute propria alicui opificio fabricata alterius speciei opifici non liceat elaborare.
        Si tamen fabricatum aliquod, quod aut aequivocum sit, aut vel aliquem cum alio opificio
        nexum habeat, istud utriusque speciei opificibus conficere liberum sit.</p>
                     <milestone unit="page" n="1154"/>
                     <div>
                        <head>Motiva.</head>
                        <p>Frequenter quoad ejusmodi artefacta differentiae inter caehas oboriuntur. Donec caehae
         subsistunt, non potest utique admitti, ut unius speciei opifex fabricata, quae alteri
         opificio absolute necessaria sunt, conficere possint, verbi gratia coturnarius vestimenta,
         aut sartor pelliceum laborem, verum ne exempli causa coturnarius aut calceos, ocreas
         elaboret, nulla ratio obstare videtur. Imo ad acuendam industriam et diminuenda per
         concurrentiam ejusmodi artefactorum pretia, interest publici, ut ejusmodi artefacta
         elaborandi libertas utriusque speciei opificibus reciproce concedatur; quaenam autem in
         specifico sint ejusmodi fabricata? determinare ad potestatem executivam pertinebit.</p>
                     </div>
                  </div>
                  <div>
                     <head>§ 57.</head>
                     <p>Si caehae alicujus magistros de pretio artefactorum suorum condixisse compertum fuerit,
        magistratus localis limitationem ejusmodi artefactorum continuo instituere teneatur.</p>
                     <div>
                        <head>Motivum.</head>
                        <p>Veteri lege sicut victualia ita etiam artefacta opificum comitatus limitabant. Verum lex
         haec rationi posteriorum temporum adeo non conveniebat, ut in plerisque comitatibus jam
         obsoleverit. Nunc cum opificiorum promotio quaeritur, eam renovare prorsus non expedit. Cum
         tamen in toto caeharum instituto nihil sit, quod publicum magis flagellare possit, quam
         magistrorum de pretio artefactorum suorum condictum, malum autem hoc nec per praecedentium
         duorum §-rum dispositionem satis praecaveri possit, censebat Deputatio in casu ejusmodi
         limitationem in forma poenae constituendam esse. Cur autem eam non comitatuum sed civitatum
         magistratibus deferendam esse existimaverit, <ref>§-pho 142</ref>, ubi de limitatione
         victualium agetur, rationem reddet.</p>
                     </div>
                  </div>
               </div>
               <div>
                  <head>Articulus XVIII.</head>
                  <argument>
                     <p>De stabilienda quoad fabricas politia.</p>
                  </argument>
                  <div>
                     <head>§ 58.</head>
                     <p>Qualiter defectus necessarii ad aliquam fabricam personalis praeverti? quae sit tyronum et
        sodalium ad magistros obligatio, et vicissim? qualem in specifico assistentiam magistratus
        civitatum et comitatuum surrecturis in gremio sui fabricis praestare debeant? verbo:
        ordinatum politiae pro fabricis planum Consilium <milestone unit="page" n="1156"/> Locumtenentiale auditis et
        jurisdictionibus et statu mercantili elaboret et in comitiis referat.</p>
                     <div>
                        <head>Motivum.</head>
                        <p>Politiam hanc inducere quod intersit, remonstrant omnium, in quibus fabricae efloruerunt,
         Regnorum exempla: hujus autem planum nonnisi auditis audiendis elaborari potest, id quod
         Deputationi praestare integrum non fuit. Exhibuit quidem Deputationi unus Fabricans
         ejusmodi projectum, verum illud mancum est et inadaequatum. Caeterum pronum est providere
         quod in elaboranda hac politia talia se objicient impedimenta, quae nonnisi lege publica
         removeri possint. Et ideo Deputatio planum hoc in comitiis referendum esse demisse
         existimavit.</p>
                     </div>
                  </div>
               </div>
               <div>
                  <head>Articulus XIX.</head>
                  <argument>
                     <p>De libera cupri distractione.</p>
                  </argument>
                  <div>
                     <head>§ 59.</head>
                     <p>Ut fabricae cupreorum utensilium majus capiant incrementum, privati quoad effossum a se
        cuprum plena liquefactionis et distractionis libertate gaudent.</p>
                     <div>
                        <head>Motivum.</head>
                        <p>Inter omnia artefacta sola tantum cuprea utensilia, ut in <ref>Elaborato Status actualis
          §-pho 49.</ref> ostensum est, activam commercii Hungarici rubricam constituunt, licet
         privati jam inde a 20 annis effossum a se cuprum virtute initorum eatenus contractuum
         defixo in illis pretio ad Depositoria Regia administrare teneantur. Si privatis
         liquefactionis et distractionis libertas restitueretur, artifices, qui utensilia haec
         elaborant, cuprum indubie leviori pretio ab iis habere possent, quam nunc illud e
         Depositoriis Regiis acquirant, sicque et fabricatio et distractio utensilium horum
         provehetur. Verum quidem est, quod per id Aerario Regio tantillum decederet; verum cum
         utensilia haec potissimum in Poloniam efferantur, demisse sperare licet, quod Sua Majestas
         e reflexione illa, ut tanto plus exterae pecuniae in ditiones suas inferatur, demissae huic
         propositioni benigne accesura sit.</p>
                        <milestone unit="page" n="1158"/>
                     </div>
                  </div>
               </div>
               <div>
                  <head>Articulus XX.</head>
                  <argument>
                     <p>Quoad objectum vectigalis.</p>
                     <p>De directione rei tricesimalis.</p>
                  </argument>
                  <div>
                     <head>§ 60.</head>
                     <p>Directio rei tricesimalis medio domesticorum tantum dicasteriorum exerceatur, neque
        manipulatio haec ab his avelli et extraneae alicui jurisdictioni committatur.</p>
                     <div>
                        <head>Motivum.</head>
                        <p>Fundatur id in ipsa rei natura, quamprimum enim Regnum aliquod propria, medio quorum
         gubernatur, dicasteria habet, jam non potest alterius Regni aut provinciae, licet eidem
         Principi subjectae, dicasterium in quamcunque illius Regni negotiorum speciem citra
         praejudicium influxum habere; si enim in unam negotiorum speciem influere posset, tunc
         posset in omnes; si autem id fiat, tunc Regnum illud non ipsi <emph>immediate</emph>
         Principi, sed posteriori illi Regno aut provinciae subjiceretur, et nonnisi <emph>hoc
          mediante</emph> a Principe dependeret, quod de Hungaria, praesertim cujus independentia
          <ref>per postremae etiam Diaetae Articulum 10.</ref> agnita est, admitti non potest. Sed
         nec secus ullum inter tricesimalia et alia politica aut judicialia negotia discrimen
         subversatur. Sicut enim illa Consilio Locumtenentiali, haec Juridicis Dicasteriis, ita
         tricesimalia Camerae Hungaricae per legem delata sunt <ref>1554. Articulo 11.</ref>
                           <ref>1630. 15.</ref>
                           <ref>1635. 30</ref>. </p>
                        <p>Et tamen tricesimalis manipulatio, ut in <ref>Elaborato Status Actualis §-pho 54.</ref>
         et <ref>59.</ref> ostensum est, bis jam a domesticis dicasteriis avulsa et ad extraneas
         jurisdictiones translata fuit, nempe sub Augusta Maria Theresia ad Consilium Commerciale
         Germanicum, sub Augusto vero Josepho II. ad Directionem Tricesimalem Viennensem: itaque ne
         id amplius eveniat, Deputatio legem hanc proponendam esse demisse existimavit.</p>
                     </div>
                  </div>
                  <div>
                     <head>§ 61.</head>
                     <p>Directio Commercii tantum via Consilii Locumtenentialis exerceri potest: itaque, in
        quantum res tricesimalis cum objecto hoc nexum habet, Consilium in hoc quoque objectum
        influere debet. Tricesimales proinde tabellae eidem quotannis submittantur: nullius mercis
        portorium nisi hoc audito mutetur: nulla tricesimatoribus seu generalis, seu peculiaris
        extradetur instructio, quin Consilium prius audiatur.</p>
                     <milestone unit="page" n="1160"/>
                     <div>
                        <head>Motiva.</head>
                        <p>Primae ferme, quae de objecto commercii in comitiis 1715. et 1723. perlatae sunt leges;
         ac in specie <ref>1723. Articuli 115. 116. 117. 118. 119. et 122.</ref> totam hanc curam
         non in Cameram, sed in Consilium reclinarunt. Ipsam vectigalis elaborationem, ut in
          <ref>Elaborato Status Actualis §-pho 11.</ref> ostensum est, non Camerae, sed primum
         Tabulae Regiae, postea Consilio Locumtenentiali detulerant. Evenit tamen subinde, ut
         negotium vectigalis totiusque usque adeo rei tricesimalis potissimum per Cameram
         manipulatum, pleraque objecta, quae fabricas, manufacturas, ducendos canales, aliaque
         similia concernunt, per hanc pertractata, ipsae tricesimales tabellae nonnisi recentioribus
         annis Consilio communicari coeptae, omnesque Consilii in hoc objecto partes eo restrictae
         fuerint, ut emanatas, seu in merito vectigalis, seu in re tricesimali benignas
         resolutiones, quas Camera per tricesimalia officia publicabat, Consilium comitatibus et
         civitatibus intimaverit. Ubi tamen, ut Consilium directionem commercii fundate manipulare
         possit, et annuas tricesimales tabellas habere debet, et quales tricesimatoribus etiam
         peculiares instructiones extradentur, et an portorium alicujus mercis elevari, vel deprimi
         expediat, ignorare non potest; quare ad evitandas dicasteriorum collisiones, Deputatio
         disertam hanc legem demisse proponendam esse arbitrabatur.</p>
                     </div>
                  </div>
                  <div>
                     <head>§ 62.</head>
                     <p>Subsistentem modo tabellarum tricesimalium formulam Consilium revideat, et aliam, modernis
        circumstantiis magis conformem, Suae Majestati pro benigna ratificatione proponat.</p>
                     <div>
                        <head>Motiva.</head>
                        <p>Modernam formulam erroneam esse primo obtutu apparet; adhuc enim stant in ea rubricae
          <emph>Banatus </emph> et <emph>Transilvaniae,</emph> quae exmitti debent. Adhuc Polonia
         rubricam illam retinet, quam Gallicia, postquam in censum Germanicarum Provinciarum relata
         est, occupare deberet, id quod dubium reddit, an sub generali <emph>Exoticarum
         Provinciarum</emph> rubrica, quae in tabella separatim occurit, etiam Polonia contineatur.
         Adhuc portus Tergestinus et Fluminensis sub eadem portuum maritimorum rubrica conjunguntur;
         ubi tamen dirigentis dicasterii multum interest nosse, quid per unum, quid per alium portum
         seu intret seu exeat. Adhuc cupri, quod e Regno effertur, totum pretium in tabellam ita
         inducitur, tamquam illud in paratam influxisset: cujus tamen contrarium in <ref>Elaborato
          Status Actualis §-pho 88.</ref> ostensum est. Quod summum est, restat adhuc recidenda
         quaestio illa, an in tabellam tricesimalem pretium mercium; vel quantitatem aut pondus; vel
         utrumque <milestone unit="page" n="1162"/> inferre expediat; necessarium itaque videbatur Deputationi, ut
         correctio formulae hujus per Consilium Locumtenentiale suscipiatur.</p>
                        <p>Influxum Camerae ne hac quidem parte necessarium esse Deputatio existimavit, quia ad hanc
         res tricesimalis ea solum parte, qua illa proventum principis respicit, pertinere videtur;
         hujus autem statum Camera e rationibus tricesimatorum alioquin cognoscere potest. Tabellae
         istae unice cursum commercii, cujus directio ad Consilium pertinet, remonstrant.</p>
                     </div>
                  </div>
                  <div>
                     <head>§ 63.</head>
                     <p>Proventus tricesimarum Hungaricarum in nullam aliam extraneam cassam influere possunt, et
        ideo limitaneae, quae cum Germanicis adhuc unitae manent, tricesimae separentur, ita ut
        illae Germanica, hae vero Hungarica portoria seorsim incassent.</p>
                     <div>
                        <head>Motiva.</head>
                        <p>Qua occasione, quo ex motivo Augustus Josephus II. complures limitaneas Hungaricas
         tricesimas cum Germanicis conjunxerit, in <ref>Elaborato status actualis §-pho 60.</ref>
         ostensum est. Si haec tricesimarum conjunctio ita aequabiliter instituta fuisset, ut una
         Hungarica statio ad Germanicam, alia vicissim Germanica ad Hungaricam transferatur, posset
         existimari, quod abolita Tricesimalis Directio Viennensis per institutum hoc alleviandi
         tantum a salariis tot officiorum tricesimalium Aerarii Regii rationem habuerit. Nunc, cum
         Hungaricae tantum stationes ad Germanicas translatae sint, eo res spectasse videtur, ut
         Germanici tricesimales proventus per portoria Hungarica augeantur.</p>
                        <p>Jam vero sicut limites, ita etiam proventus diversorum et ad invicem independentium
         Regnorum aut provinciarum confundere non expedit, cum per id Aerario Regio nihil accedat,
         in animis autem populi illius, cujus patrii proventus ab administratione domestica
         abstrahuntur, acerbam sensationem efficiat. Aerario enim Regio in concreto considerato
         perinde est, an Germanicos per Germanicam, Hungaricos vero proventus per propriam
         administrationem percipiat. Hungaricae autem nationi non est indifferens, an proventus
         patriae suae per extraneam jurisdictionem manipulentur; Aerarium Regium ne per id quidem
         detrimentum capiet, si separatis iterum tricesimis plura officia solvi debeant; norunt enim
         illi, quibus prior manipulatio perspecta est, quantam controlleria haec, id est
         contrapositae sibi Germanicae et Hungaricae tricesimae, proventibus tricesimalibus
         securitatem praestiterint. Per hanc, si non plus, tantum certe proventibus Regiis accedet,
         quantum salaria restabiliendarum Hungaricarum tricesimarum efferent.</p>
                        <milestone unit="page" n="1164"/>
                     </div>
                  </div>
                  <div>
                     <head>§ 64.</head>
                     <p>Inter Banatum et Transilvaniam nullae tricesimae erigantur.</p>
                     <div>
                        <head>Motivum.</head>
                        <p>Banatus constituit partem Regni integrantem, adeoque sicut unus comitatus ab alio, ita et
         hic a reliquo Regno per lineam tricesimalem intercludi non potest.</p>
                        <p>Transilvaniam ejusdem originis, ejusdem linguae populus maxima in parte habitat. Primae
         et secundae epochae reges Hungariae hanc etiam, qua partem Regni integrantem possidebant,
         communem illa cum Hungaria in diaetis legislationem habuit. Eadem onera portabat, iisdem
         beneficiis perfruebatur. Supremi tantum magistratus diversa nomenclatione, et domesticis
         quibusvis statutis distinguebatur; postea accepit quidem distinctos Turcarum Imperatori
         plerumque obnoxios principes, distinctam etiam legislationem: ad Augustam tamen Domum
         Austriacam jure Regis Hungariae rediit. Etiamsi qua <emph>pars integrans</emph> Regni non
         reputetur, debet adminus qua <emph>pars adnexa</emph> considerari, nullae tricesimae
         vigent: ita hae nec inter Transilvaniam et Hungariam instaurari posse videntur. </p>
                     </div>
                  </div>
               </div>
               <div>
                  <head>Articulus XXI.</head>
                  <argument>
                     <p>De mediterraneis tricesimis.</p>
                  </argument>
                  <div>
                     <head>§ 65.</head>
                     <p>In urbibus commercialibus tricesimae, licet mediterraneae, conserventur; an tamen omnes,
        quae actu in mediterraneis locis defixae sunt, praesertim vero <emph>filiales</emph>
        tricesimae necessariae sint, Consilium mutuis cum Camera Hungarica consiliis discutiat, et
        in Diaeta referat. </p>
                     <div>
                        <head>Motiva.</head>
                        <p>Priores leges de tricesimis e meditullio Regni ad confinia transferendis
          <emph>indiscriminatim</emph> quidem loquuntur. Has tamen in urbibus commercialibus
         conservari, ipsa promovendi commercii ratio exposcit; saepe enim commodius est mercatori,
         si merces suae in limitanea statione obsigillentur, et in ipso habitationis suae loco
         tricesimalem subeant manipulationem, quam si semper in limitanea statione debeant revideri.
         In hoc enim casu mercator aut suum semper hominem illic praesto habere deberet, dum merces
         suae adveniunt, aut certe revisio earum in limitanea statione, dum ex involucris suis
         excipiuntur et iterum reponuntur, raro fieret absque aliquo detrimento. </p>
                        <milestone unit="page" n="1166"/>
                        <p>
                           <emph>Limitaneae </emph> tricesimae, ut commercii directio recte procedat, praecavendis
         potius praevaricationibus, quam incassandis portoriis deservire debent, et ideo has
         interest multiplicari. Si enim paucae tantum limitaneae tricesimae defigantur,
         praevaricationes secus impediri non queunt, quam si omnes reliqui, per quas merces intrare
         possunt, passus claudantur. Id autem cursum commercii impediret, et tamen praeclusio haec
         tantis ferme sumtibus staret, quantis plura officia tricesimae erigi possunt. Porro, cum id
         Camerae optime constare possit, in quibus finitimis locis tricesimas erigi expediat, ad
         hoc, ut praevaricationes efficaciter impediantur, omnem erigendarum
         <emph>limitanearum</emph> stationum curam huic deferendam esse Deputatio eo magis
         arbitratur, quod opinionem hanc etiam <ref>Articulus 89. 1647.</ref> secundare videatur.
          <emph>Mediterraneae</emph> e contra, nisi commoditati mercatorum, adeoque promovendo per
         id commercio deserviant, Aerarium Regium inutiliter gravant, promptum mercium transportum
         impediunt, et varias mercatores vexandi occasiones praebent, adeoque commercio noxiae sunt.
         Interest itaque, ut harum status per Consilium simultanee cum Camera cognoscatur, et facta
         in Comitiis relatione, <emph>mediterraneae</emph> , quae utiles sunt, stationes, per legem
         stabiliantur, reliquae vero sufferantur. Neque id pro novo, aut inconsueto reputari potest,
         cum antea et in <emph>veteri</emph> et in <emph>nova</emph> legislatione ipsae
          <emph>limitanearum</emph> tricesimarum stationes in Diaeta defixae fuerint; nempe 1498.
         Articulo 34. et 1715. Articulo 91; quas tamen Deputatio arbitrio Camerae relinquendas esse
         existimavit. De <emph>mediterraneis</emph> longum foret omnes veteres leges recitare,
         sufficiat duos jam post stabilitam haereditariam successionem conditos Articulos provocare,
         nempe 1715. Articulum 15. et 1723. Articulum 13. priori lege omnes mediterraneae Tricesimae
         plane <emph>indiscriminatim</emph> sufferuntur. Posteriori <emph>Neosoliensis </emph> et
          <emph>Schemnicziensis</emph> sublata; <emph>Budensis</emph> interimaliter tantum
         stabilita: quae tamen postea per <ref>Articulum 18. 1765.</ref> pariter abrogata est. </p>
                     </div>
                  </div>
               </div>
               <div>
                  <head>Articulus XXII.</head>
                  <argument>
                     <p>De elaborando novo vectigali tricesimali.</p>
                  </argument>
                  <div>
                     <head>§ 66.</head>
                     <p>Novum et subinsertis principiis conformandum vectigal tricesimale in concursu deputandorum
        e Diaeta, consiliariorum item Consilii et Camerae proximius elaboretur.</p>
                     <milestone unit="page" n="1168"/>
                     <div>
                        <head>Motiva.</head>
                        <p>Necessitatem novi vectigalis satis evincunt ea, quae in <bibl>Elaborato status
         actualis</bibl> de hoc objecto universim, ac praesertim <ref>§-pho 65.</ref> dicta sunt.</p>
                        <p>Quod autem principia vectigalis per legislationem, id est in Diaeta, defigi debeant,
         constans et veteris et novae legislationis usus satis ostendit; semper enim in diaetis
         determinabatur, et qui, et a quibus mercibus tricesimam solvere debeant; imo ipsa
          <emph>portorii quotta</emph> in diaetis definiebatur, quae utique partim ad principia,
         partim ad substantiam elaborandi vectigalis pertinent. </p>
                        <p>Relate ad 1-um nempe: qui tricesimam solvere debeant? Ostensum jam est in <ref>Elaborato
          status actualis §§-is 52.</ref> et <bibl>88.</bibl> quod ante Sigismundum legislatio
          <emph>domesticos</emph> mercatores a dependenda tricesima exemerit; quod illi sub hoc rege
         eidem denuo subjecti, et a portorio hoc distinctus fundus conflatus fuerit; denique quod
         sub ipso adhuc hoc rege illi ad priorem immunitatem iterum repositi exstiterint <ref>1405.
          Articulo 17</ref>. Jam sub Augustae Domus Austriacae imperio recentior legislatio ipsas
         civitates, imo colonos plane archi-episcopi Strigoniensis, a tricesima exemerat <ref>1557.
          Articulo 16.</ref> quod tamen postea, nempe <ref>1647. Articulo 38.</ref> mutatum fuit. </p>
                        <p>Relate ad 2-um seu a quibus mercibus tricesima dependi debeat; jam in veteri legislatione
         1492. Articulo 27. minutae merces, quae valorem unius floreni non aequant, a portorio
         tricesimali eximebantur, id quod recentior etiam legislatio confirmavit, 1553. Art. 18.
         defixumque hoc per legem principium in elaboratione recentiorum vectigalium adeo religiose
         observabatur, ut adhuc vectigalis 1784. praeambulo insertum fuerit: ne nobiles seu ab
         eductis extra Regnum <emph>pro propria tantum necessitate</emph> allodialibus, seu etiam ab
         inductis <emph>pro proprio usu</emph> extraneis mercibus tricesimam dependant <ref>1542.
          Noviz. Decret. Articulo 46.</ref>
                           <ref>1548. Articulo 55.</ref>
                           <ref>1557. Articulo 16.</ref> et <ref>1723. Articulo 14.</ref> constituebatur; - e converso
         ut ab omnibus, quae <emph>pro quaestu</emph> extra Regnum educunt, tricesimali portorio
         subjaceant <ref>1559. Articulo 44.</ref>
                           <ref>1559. Articulo 34.</ref> et <ref>1563. Articulo 49.</ref> legislatio definivit,
         adeoque id etiam a quibus mercibus tricesima desumi possit diaetaliter definiebatur. </p>
                        <p>Relate ad 3-um seu ad defigendam portorii quottam; donec uniforme et <emph>
         inductionis</emph> , et <emph>eductionis</emph> , et <emph>transitus</emph> quoad omnes
          <emph>indiscriminatim</emph> merces portorium viguit, quod ipsa portorii quotta primum in
         3. florenis 30 xris, postea in 5 pro 100 defixa fuerit, jam in <ref>Elaborato status
          actualis § 52.</ref> et <ref>88.</ref> ostendimus; postquam et inter tres illos portorii
         titulos et inter ipsas merces discrimen fieri coepit, legislatio ad <emph>specificum</emph>
         emetiendi pro singula merce portorii <emph>laborem </emph> se <milestone unit="page" n="1170"/> demittere jam
         non potuit, sed debuit regulativa tantum principia stabilire, specificam vero portorii
         excisionem concernenti magistratui concredere.</p>
                        <p>Legislatio Hungarica jam anno 1723. tria ejusmodi regulativa principia stabilivit; primum
         Articulo 14. ne nobiles seu ab inductis, seu ab eductis pro proprio usu mercibus tricesimam
         dependant; deinde Articulo 116. ut <emph>inutiles</emph> et <emph>damnosae merces
         arceantur</emph> , id est graviori portorio onerentur; et <emph>ut naturalia in sortem
          mercium inducendarum acceptentur</emph> ; id est, ut talium Articulorum exoticorum
         inductio facilitetur, pro quibus exteri mercatores producta Regni vicissim libenter
         accipiunt. Quod enim leges hae regulativa vectigalis principia contineant, id ipsa Augusta
         Maria Theresia <ref>in praeambulo editi 1754. vectigalis §-pho</ref>
                           <emph>agnitum jam</emph> , ultro benigne agnovit. </p>
                        <p>Apparet itaque quod Hungarica etiam legislatio, ut primum ab uniformi illo quinque
         procentuali portorio recedendum esse decrevit, illico regulativa novi vectigalis, quae pro
         temporis illius ratione sufficere existimabat, principia defixerit; subsequis vero comitiis
         specificum emetiendi juxta principia haec pro singula merce portorii laborem, Consilio
         Locumtenentiali per Articulum 2. ita detulerit, ut illud Elaboratum suum benignae Suae
         Majestatis Sacratissimae ratificationi <emph>immediate </emph> substernere possit. </p>
                        <p>Verum subsecuti temporis experientia palam fecit sola illa principia ad rite regulandum,
         juxta usum moderni temporis, vectigal non sufficere; quid autem impediverit quo minus
         subsequae legislationes defectum hunc suppleverint, in <ref>Elaborato status actualis a
          §-pho 54. usque 65.</ref> diserte ostensum est. Itaque cum nunc benignitate Principis suus
         legislationi cursus reseratus sit, ne fluctuans continuo vectigal commercium Hungaricum
         ultro affligat, interest ut regulativa et <emph>inportationis</emph> , et
         <emph>eductionis</emph> , et <emph>transitus</emph> principia per legem defigantur;
         activitate haec ad specificas merces applicandi, laboremque suum benignae ratificationi
          <emph>immediate</emph> substernendi concernentibus dicasteriis porro etiam relicta. </p>
                     </div>
                  </div>
               </div>
               <div>
                  <head>Articulus XXIII.</head>
                  <argument>
                     <p>De generali portorii clavi.</p>
                  </argument>
                  <div>
                     <head>§ 67.</head>
                     <p>Clavis singulae portorii speciei eadem sit, quae in Germanicis Provinciis, tam relate ad
        exteras, quam et Germanicas Provincias, et haec in praeambulo vectigalis exprimatur.</p>
                     <milestone unit="page" n="1172"/>
                     <div>
                        <head>Motiva. </head>
                        <p>In monarchia quae tota ex unico corpore consistit portorium tricesimale tres tantum
         species habet; nempe <emph>consumtionale</emph> , <emph>essituale</emph> , et
          <emph>transituale</emph> . Cum Monarchia Austriaca e duobus ad invicem independentibus
         membris, nimirum Hungaria et Germanicis Provinciis conflata, haec vero per lineam
         tricesimalem interclusa sint, singula haec portorii species iterum in
         <emph>haereditarium</emph> et <emph>exoticum</emph> dividi, sicque vectigal sex portorii
         classes determinare debet. </p>
                        <p>Jam vero sicut complures sunt merces respectu quarum quotta portorii in singula earum
         specie juxta mox subjungenda principia variari debet, ita major adhuc est talium
         articulorum numerus, qui ad nullum e praemissis principiis revocari, adeoque quibus eadem
         portorii quotta applicari potest. Et haec generalis portorii quoad singulam speciem
         determinatio <emph>clavis</emph> vectigalis appellari, reliquae vero ejus variationes pro
          <emph>exceptionibus</emph> considerari solent. Quoad exceptiones ejusmodi in
         subsequentibus §§-is principia proponentur. Quoad generalem portorii pro
          <emph>indifferentibus</emph> articulis in singula ejus specie quottam, nihil obstat, quo
         minus eadem summa assumatur, quae in Germanico vectigali defixa fuerit. </p>
                        <p>Ut autem clavis haec in praeambulo vectigalis exprimatur, ipsa promovendi commercii ratio
         exposcit. Nam et mercatores speculationes suas longe tutius dirigere possunt, si quottam
         procentualem, quam a singula mercium specie titulo portorii dependere debebunt, in
         antecessum calculare queant, et dirigens dicasterium facilius ab ipsis poterit informari,
         si quam quoad portorium alicujus articuli mutationem fieri expediat, et ipsa denique
         legislationis commembra minori compendio inspicere poterunt, an elaborandum novum vectigal
         stabiliendis principiis reipsa accomodatum sit.</p>
                     </div>
                  </div>
               </div>
               <div>
                  <head>Articulus XXIV.</head>
                  <argument>
                     <p>De inductione exoticarum mercium.</p>
                  </argument>
                  <div>
                     <head>§ 68.</head>
                     <p>Inductio ab exotico talium articulorum non prohibeatur, quos Hungaria majori cum
        emolumento inde, quam a Haereditariis Provinciis, habere, aut pro quibus surrogatum in suis
        naturae productis suppeditare potest.</p>
                     <div>
                        <head>Motiva.</head>
                        <p>Cum et hoc et quae postea subjicientur principia cum vigentis vectigalis systemate non
         cohaereant, et in perfecto inter Hungariam et Germanicas Provincias <emph>reciproco</emph>
         fundentur, antequam peculiaria singuli, quae deputatio haec propositura est, principii <pb n="1174"/> motiva adferat, in genere rationem sibi reddendam esse existimavit, primum, cur
         a subsistente vectigalis systemate recesserit, dein cur ideam perfecti
         <emph>reciproci</emph> adoptavit. </p>
                        <p>In regnis, quae longinquas colonias fundarunt, necessitas ipsa eas leges expressit: 1-mo.
         Ut coloniae producta sua nullas aliorsum quam in regnum, quod illas fundavit, distrahere
         possint. – 2-do. Ut praeter opificia primae necessitatis nullas fabricas erigere audeant. –
         3-io. Ut omnes, quibus opus habent, merces tantum a regno fundatore emere teneantur. Leges
         hae eum suapte effectum producunt, ut ipsum <emph>oeconomiae</emph> commercium, tam cum
         exoticis articulis, quam et cum coloniarum productis, penes regnum quod eas fundavit
         permaneat, id est, quod si fundator regnum tales, quas colonistae optant, merces non
         habeat, ejus mercatores has ab exotico procurent et illas colonis cariori vendant; si vero
         vicissim hi plura, quam fundator regnum egeat, producta adferant, tunc iterum hujus
         mercatores haec vili pretio coemant et deinde in alias provincias cariori divendant.
          <emph>Partiales</emph> licet admodum hae leges in systemate coloniarum quodam modo
         excusari possunt; fundator enim regnum in primam coloniarum <emph>deductionem</emph> , dein
          <emph>impopulationem</emph> et <emph>cultivationem</emph> ingentes sumtus profundere
         debuit, et cum hae longinque distent, earum <emph>defensio</emph> majoribus adhuc expensis
         venit; has autem resarciendi nullus alius quam <emph>indirectus </emph> hic modus superest.
         Et tamen an durum hoc systema vel quoad <emph> colonias</emph> , postquam tantisper
         convaluerunt, retineri expediat? exemplum coloniarum Anglicanarum dubium effecit. Cum
         Hungaria propriam habeat legislationem, principia haec relate ad eam <emph>per leges
         </emph> stabiliri non potuerunt. Verum remota per aliquod tempus ab influxu conficiendi
         Hungarici vectigalis legislatione, ipsa ferme haec principia partim Germanici, partim etiam
         Hungarici <emph>vectigalis via</emph> indirecte inducta sunt: nimirum, nulla lex fabricas
         in Hungaria prohibet: per elevata tamen necessariorum ad eas (si, quod saepe evenit, ab
         exotico, aut e Haereditariis Provinciis peti debeant) materialium inductionis portoria
         impeditamque artefactorum Hungaricorum in Germanicis Provinciis invectionem, ne fabricae in
         Hungaria exsurgere possint, effectum est, uti id in <ref>Elaborato Status Actualis §-pho
          54.</ref> et <ref>55.</ref> ostendimus. Nulla etiam lege Hungari ad procuranda sibi unice
         e Germanicis Provinciis artefacta adstringuntur. Verum per prohibitam exoticorum
         artefactorum inductionem, etiamsi haec Hungaria <emph>ab exotico </emph> longe leviori
         habere, aut vero illa in vicem productorum suorum accipere posset, idem scopus obtentus
         fuit, uti in <ref>Elaborato Status Actualis §-pho 59.</ref> apparuit; denique nulla lex
         Hungaris imponit, quod producta sua tantum ad Germanicas Provincias distrahere debeant; sed
         per prohibitam talium materialium, quibus Germanicae Provinciae egent, ad extra evectionem
         idem magna sui parte procuratum est, ut id in <bibl>eodem Elaborato</bibl> quoad
          <emph>tabacam</emph>
                           <ref>§-pho 32.</ref> quoad <emph>lanam</emph> vero, <emph>gallas quercinas</emph> , <emph>
          cineres clavellatos</emph> , <emph>pelles leporinas</emph> , <emph>cutes vitulinas</emph>
         , <emph>caprinas</emph> , et <emph>ovinas</emph>
                           <ref>§-pho 59.</ref> ostensum est. Cum tamen <milestone unit="page" n="1176"/> principia haec generaliter ad
         omnes, uti quoad colonias usu venit, articulos extendi non potuerint, neque
          <emph>oeconomiae</emph> commercium in Germanicas Provincias poterant adhuc derivare. Verum
         scopo huic alia iterum via in vectigali prospectum fuit; nimirum invectum et pro Germanicis
         tantum quaestoribus reservatum <emph>naturalisationis</emph> beneficium, eum, ut in
          <ref>provocato Elaborato §-pho 55.</ref>
                           <ref>57.</ref> et <ref>59.</ref> ostendimus, produxit effectum, quod maxima pars commercii
          <emph>oeconomiae</emph> cum exoticis productis ad Germanos quaestores sit derivata. Ipsum
         cum bobus, praecipuo producto Hungarico, <emph>oeconomiae</emph> commercium, propter grave,
         quod iis defixum est, <emph>transitus</emph> portorium ad Germanos quaestores recidisse ex
          <ref>ejusdem Elaborati §-pho 58.</ref> perinde apparuit, ut adeo modernum vectigalis
         systema a <emph>coloniarum</emph> systemate in eo tantum discrepare appareat, quod onerosae
         colonistis leges ad <emph>omnes</emph> indiscriminatim, onerosa autem Hungariae moderni
         vectigalis principia tantum ad <emph>potiores</emph> mercium articulos referantur. Onerosum
         hoc Hungariae vectigal eo potissimum specioso fundamento ab adverso sustinetur, quod
         Hungaria cum Germanicis Provinciis unum Monarchiae corpus efficiat; hoc autem florere non
         possit, nisi aequabile inter haec duo ejus membra commercii <emph>aequilibrium</emph>
         constituatur; aequilibrium vero hoc, quod secus stabiliri non possit, nisi in omnibus, in
         quibus commerciale Hungariae interesse cum Provinciis Germanicis in collisionem venit,
         casibus vectigal in harum favorem dirigatur, idque duabus de causis; primum quod Hungaria
         adeo fertilis sit, ut non obstante fabricarum defectu et oneroso sibi moderno vectigali,
         notabile tamen <emph>activum</emph> commercium quotannis habeat, uti id tricesimales
         tabellae remonstrant; adeoque quodsi favorabile insuper vectigal obtineret, maximam
         circulantis pecuniae partem ad se adtraheret, sicque Germanicas Provincias exhauriret;
         deinde quia Germanicae Provinciae longe majora atque Hungaria onera sustinent, adeoque
         justum videatur, ut pro his fundus per favores vectigalis iisdem conservatur. Proinde cum
         ad perferendam in Hungaria legem principis assensu opus sit, sustinetur ab adverso, quod
         hujus non intersit, ut talibus legibus, quae favorabilia pro vectigali Hungarico principia
         continerent, assentiatur. </p>
                        <p>Ac id quidem quod in casu illo, ubi Monarchia e duobus distinctis, et ab invicem
         independentibus membris constat, vectigal ad justum inter haec duo membra <emph>commercii
          aequilibrium</emph> conservandum dirigi debeat, nemo inficiari potest. Verum id vicissim
         ipsa <emph>aequilibrii </emph> significatio ostendit quod illud non in totali commercii
          <emph>subordinatione</emph> , sed in reciprocis quoad certos uni aut alteri membro magis
         proficuos articulos vectigalis favoribus consistere debeat; <emph>aequilibrium</emph> enim,
         et <emph>totalis commercii subordinatio</emph> sibi ad invicem repugnant; ubi illud viget,
         hoc locum habere non potest, et vicissim. Ut itaque modernum vectigalis systema (quod ad
         commercium Hungaricum Germanicis Provinciis ex integro <emph>subordinandum</emph> dirigi,
         in <ref>Elaborato Status actualis a §-pho 54. usque 60.</ref> abunde ostendimus) sustineri
         possit, doceri deberet: 1-mo. <milestone unit="page" n="1178"/> Quod bonum totius in complexu sumtae
         Monarchiae non <emph>aequilibrium</emph> , sed <emph>totalem</emph> commercii Hungarici
          <emph>subordinationem</emph> exposcat. – 2-do. Quod id salva Regni constitutione fieri
         possit. </p>
                        <p>Ad primum edocendum adfertur <emph>a)</emph> fertilitas Hungariae, et activus ejusdem
         commercii status. <emph>b)</emph> Majora, quae Germanicae Provinciae sustinent, onera. </p>
                        <p>Ad <emph>a)</emph> ostendimus nos ipsi in <ref>Elaborato Status Actualis §-pho 88.</ref>
         quod Hungaria activam duorum circiter millionum commercii bilancem habeat; verum ostendimus
         una ibidem a <ref>§-pho 44. usque 52.</ref> et a <ref>§-pho 81. usque 86.</ref> quod
         Hungaricae in <emph>naturae productis</emph> , Germanicae vero <emph>activae</emph>
         rubricae in <emph>artefactis</emph> consistant; jam vero neminem latet quod superfluitatem
          <emph>productorum</emph> naturae crescens in dies populatio diminuat;
         <emph>artefacta</emph> autem provehat potius. Si proinde de nimio alterutrius horum
         objectorum incremento metus subversari potest, justior est ille, ne multiplicata sensim,
         favore moderni vectigalis, Germanica artefacta actuale Hungaricum <emph>activum</emph> cum
         detrimento ipsarum Germanicarum Provinciarum diminuant, quam ut stabilito favorabili pro
         Hungaria vectigali <emph>activum</emph> ejus plus nimio increscat. Ostendimus enim jam
          <ref>eodem §-pho</ref> quod quo minus futurum est Hungaricum commercii
         <emph>activum</emph> , eo minus per politicos, quos ibi indicavimus, canales in Germanicas
         Provincias refluxurum sit. </p>
                        <p>Sed concedamus quod stabilito favorabili pro Hungaria vectigali, bilanx ejus commercii
         notabiliter increscat: propterea tamen Germanicae Provinciae haud exhaurientur. Constat
         enim quod cursum circulantis pecuniae non solum commercium regat, sed quod ille plures
         alios canales habeat, per quos non tantum profluens e commercio beneficium absorberi, sed
         longe major adhuc pecuniae vis effluere potest. Quinam hi relate ad Hungariam canales sint,
         in <ref>toties provocato Elaborato § 88.</ref> in specifico ostendimus; ostendimus etiam
         quod levissimo calculo politico canales hi totum activum commercii absorbeant; ostendimus
         denique quod omnes hae pecuniae non in <emph>exteras</emph> sed iterum in <emph>Germanicas
         </emph> Provincias refluant. Apparet itaque quod metus exhauriendarum, si favorabilius pro
         Hungaria vectigal constituatur, Germanicarum Provinciarum nihil realitatis habeat; quod
         aequum non sit, ut sub hoc praetextu Hungaricum commercium Germanicis Provinciis instar
          <emph>coloniarum</emph> ex integro subordinetur; denique quod ratio haec obstare non
         posset, quominus justissimus Princeps mox proponendis favorabilioribus tantisper vectigalis
         principiis benignum suum assensum praebeat. </p>
                        <p>Ad <emph>b)</emph> cum in Hungaria distinctum a Germanicis Provinciis publicorum onerum
         systema vigeat, haec ad invicem comparare et quae Monarchiae utiliora sint? disquirere
         invidiosum videtur. Quin tamen spinosam hanc discussionem <milestone unit="page" n="1180"/> ingrediamur,
         quaestio illa: an Hungaria vel vero Germanicae Provinciae graviora publica onera
         supportent? vel a <emph>posteriori</emph> facile decidi potest; constat enim e theoria
         impositionum publicarum quod ad quaestionem hanc decidendam non sufficiat physicam tantum
         respectivarum impositionum <emph>quantitatem</emph> comparare, sed quod insuper harum ad
         internas respectivorum incolarum vires <emph>proportio</emph> in considerationem venire
         debeat. Ut horum vires <emph>universim </emph> eruantur, non est opus specifica singuli
         individui facultatum conscriptione; sufficit ut id eruatur, an in Germanicis Provinciis,
         vel vero in Hungaria major sit circulantis pecuniae <emph>massa</emph> , circulationisque
          <emph>celeritas</emph> ? Ad id autem determinandum nullum datur tutius politicum
         thermometrum, quam melior aut deterior respectivorum incolarum subsistentia. Cum enim
         impositiones publicae praeferenter, et durioribus etiam mediis, exigi soleant, si post has
         depuratas Germanicarum Provinciarum incolis tantum superest ut cum mediocri industria plura
         vitae commoda sibi possint procurare, Hungariae vero incolis vix tantum remanet ut cum
         eadem mediocri industria necessaria vitae subsidia comparare possint, jam tuto statuere
         licet quod in Germanicis Provinciis major sit quam in Hungaria et circulantis pecuniae
          <emph>quantitas </emph> et circulationis <emph>celeritas</emph> ; contendamus jam illarum
         pagos, municipia, villas, et civitates cum Hungaricis; conferamus singulam hominum
         conditionem, et videbimus quod omnia illa in Germanicis Provinciis magis floreant, quam in
         Hungaria; omnes vero incolae, rustici ipsi, qui tamen graviori prae Hungarico urbario
         subjacent, commodius habitent, nitidius vestiantur, melioribus vescantur alimentis. </p>
                        <p>Neque opponere juvat quod omnia haec non major circulantis pecuniae <emph>massa</emph> ,
         circulationisque <emph>celeritas</emph> , sed <emph>industria</emph> illorum incolarum
         producat. Industria enim (si non de particularibus aliquot individuis, sed de integro
         populo sermo sit) adeo relativa est ad massam circulantis pecuniae circulationisque
         celeritatem, ut hae se mutuo producant, et sicut sine hac nulla industria existere potest:
         ita haec vicissim illam adaugeat; et ideo dum unum populum alio industriosiorem dicimus,
         per id ipsum jam exprimimus quod apud illum major sit circulantis pecuniae quantitas et
         celeritas circulationis. </p>
                        <p>Apparet itaque vel a <emph>posteriori</emph> quod Germanicae licet majores impositiones
         magis tamen admensae sint circulanti in illis pecuniae massae et circulationis celeritati,
         idest viribus incolarum, quam Hungaricae, adeoque quod Hungaria majora a
         <emph>proportione</emph> publica onera ferat; apparet quod nec onera Germanicarum
         Provinciarum tanta sint, ut totalem commercii Hungarici Germanicis Provinciis
          <emph>subordinationem</emph> commune totius Monarchiae bonum exposcat; apparet denique
         quod nec haec ratio obstare queat, quo minus justus Princeps mox proponendis principiis
         benigne assentiatur. </p>
                        <milestone unit="page" n="1182"/>
                        <p>Cum per praemissa ostensum sit quod nec fertilitas Hungariae, nec activa ejus commercii
         bilanx, nec onera Germanicarum Provinciarum Hungaricum Germanico commercio subordinari
         exposcat, restat ut paucis edoceatur quod id salva Regni Constitutione nec fieri possit.</p>
                        <p>Hungaria qua Regnum liberum eidem, qui Germanicis Provinciis imperat, Principi sponte,
         sed ita se subjecit, ut nullam ab ipsis Germanicis Provinciis, id est ab eorum dicasteriis
         aut tribunalibus, dependentiam unquam agnoverit. Cum Augustus Josephus II. in sequelam
         praeconceptae a se uniformitatis systematis influxum in res Hungaricas iisdem tantisper
         laxasset, status Regni Hungariae in primis, quae post ejus obitum celebrata sunt, comitiis
          <emph>independentiam</emph> Hungariae a Germanicis Provinciis diserta lege renovari
         postularunt, annuitque justae huic propositioni justissimus Princeps. Quomodo itaque
         renovata adeo recenti lege Regni <emph>independentia</emph> vel praetendi potest, ut
         commercium Hungaricum Germanicis Provinciis <emph>subordinetur</emph> , ut earum dicasteria
         activum ad regulandum Hungaricum vectigal influxum habeant, ut in ipso vectigali Hungarico
         talia principia stabiliantur, quae Hungaricum commercium a Germanico <emph>dependens</emph>
         efficiant. Si dependentia haec in <emph>commercialibus</emph> induci posset, nihil amplius
         obstaret, quominus illa eodem jure et in <emph>politicis </emph> et in
         <emph>oeconomicis</emph> , et in <emph>judicialibus</emph> inducatur. Hungaria nunquam
         dependentiam commercii Germanici a suo affectavit, nunquam peculiares et Germanicis
         Provinciis noxios vectigalis favores sollicitavit; id unum semper flagitavit, ut aequo cum
         illis jure in hac linea habeatur; si Hungaria Germanicarum Provinciarum a dicasteriis suis
         independentiam diserte semper recognovit, quo jure illarum dicasteria de vectigali adeoque
         de commercio Hungarico possunt arbitrari? </p>
                        <p>Atque haec sunt motiva, haec momenta, cur Deputatio haec a systemate moderni vectigalis,
         quod commercium Hungaricum, ut jam supra ostensum est, Germanico ex integro
          <emph>subordinatum</emph> reddit, non modo recesserit, sed et recedere debuerit. Superest
         ut ejus etiam rationem reddat, cur pro novo vectigali conficiendo ideam <emph>perfecti
          reciproci</emph> adoptarit? </p>
                        <p>Legislatio unius licet independentis Regni impedire non potest, ne aliud perinde
         independens Regnum aut Provincia principia sibi tantum favorabilia, alteri vero nociva in
         suo vectigali stabiliat; verum in ejusmodi casu nihil primo illi Regno reliqui est, quam ut
         a contrario favorabilia tantum sibi, alteri vero noxia principia in proprio vectigali
          <emph>reciproce</emph> adoptet; ita exempli causa non potest impedire Hungarica
         legislatio, ne <emph>producta</emph> Hungariae <emph>impositionibus provincialibus,
          artefacta </emph> vero <emph>dimidio</emph> exotico consumtionali portorio per vectigal
         Germanicum graventur, dum haec in Germanicas Provincias invehuntur. Id autem reciproce
         constituere omnino potest, ut Germanica producta et artefacta iisdem oneribus subjaceant,
         dum Hungariae inferuntur. Verum si reciproca ejusmodi onera <milestone unit="page" n="1184"/> stabiliantur,
         evenit plerumque ut ejusmodi reciprocum nec uni, nec alteri parti proficuum evadat, et tunc
         res ad <emph>tractatum</emph> devenire, per hunc vero justum demum inter utramque partem
          <emph>aequilibrium</emph> ita constitui solet, ut una pars alteri in iis potissimum
         articulis, in quibus id minimo sui detrimento fieri solet, certos favores in vectigali
         concedat, atque ita respectiva vectigalia ad mutuam utriusque partis utilitatem dirigantur,
         uti id in <ref>Elaborato Status Actualis § 12.</ref> explicuimus. </p>
                        <p>
                           <emph>Tractatum</emph> ejusmodi quoad nonnulla Germanici vectigalis Hungariae minus
         favorabilia puncta cum <emph>Statibus</emph> Germanicarum Provinciarum, qui tum adhuc
         formali <emph>Comitiorum jure</emph> gaudebant, suscipiendum, jam Carolus VI. <ref>1715.
          Articulo 75.</ref> et Maria Theresia <ref>anno 1741. Articulo 27.</ref> polliciti fuerant;
         res tamen haec effectum nunquam sortita fuit. Nunc postquam in systemate legislationis
         Germanicarum Provinciarum commutatio facta est, <emph>tractatus </emph> ejusmodi haud secus
         suscipi posset, quam si sua Majestas pro parte Germanicarum Provinciarum, Status autem
         Regni pro parte Hungariae certa individua denominare, quae sumto pro basi tractatus eo:
         quod nec Hungaricum commercium Germanico, nec vicissim, <emph>dependens</emph> effici
         possit, pure <emph>reciprocam</emph> duorum horum membrorum utilitatem spectarent,
         excussisque summa aequanimitate omnibus vectigalis principiis, ita coalescerent, ut
         favores, quos Germanicae Provinciae in vectigali Hungarico obtinerent, per eos, qui
         Hungariae in Germanico vectigali vicissim obtingerent, se mutuo compensent;
         <emph>tractatus</emph> autem ejusmodi in proximis Hungariae Comitiis relatus in legem
         referatur, pro basi respectivorum vectigalium tamdiu deserviturus, donec mutandae forsan
         commercii circumstantiae novum iterum <emph>tractatum</emph> deposcant. </p>
                        <p>Verum via <emph>tractatus</emph> distincta est a via <emph>legislationis</emph> ,
         Deputationi huic leges tantum proponendi provincia delata est; quare haec operationem suam
          <emph>in abstracto</emph> eo dirigere debuit, ut commercio Hungarico per stabilienda
         vectigalis principia consulatur. In casum autem aut non suscipiendi, aut non conficiendi
         tractatus, oppressum per onerosum vectigal Hungaricum commercium haud secus relevari
         potest, quam si ea quidem, quae in ipsum vectigal Hungaricum irrepserunt, noxia principia
         sufferantur; eorum vero, quae in Germanico vectigali in praejudicium commercii Hungarici
         constituta sunt, <emph>reciprocum</emph> in Hungarico vectigali stabiliatur. </p>
                        <p>Forte ipsa haec <emph>reciproci</emph> idea, si effectus ejus ab utrinque intimius
         expensi fuerint, ansam suscipiendo tractatui praebebit. Et ideo Deputatio haec, postquam
         omnia, quae Hungarico commercio proficua fore existimavit, principia proposuerit, demissam
         super eo etiam opinionem depromet: qualiter recedendo a rigoroso hoc <emph>reciproco</emph>
         utilitas utriusque partis conciliari, sublataque, quae nunc viget, totali commercii
         Hungarici ad Germanicum <emph>subordinatione </emph> justum demum, et utrique parti
         proficuum <emph>aequilibrium</emph> stabiliri possit? <milestone unit="page" n="1186"/> Haec <emph>universim
         </emph> de ipso vectigalis systemate; superest, ut <emph>peculiaris</emph> de singulo
         proposito principio ratio reddatur. </p>
                        <p>Itaque in ordine ad praesentem §-phum ostendimus in <ref>Elaborato status actualis §-pho
          54.</ref> quod jam sub Augusta Maria Theresia aliquae exoticae merces <emph>extra
         quaestum</emph> positae, idest inductio earum vetita fuerit; quod postea a principio
          <emph>prohibitionis </emph> recessum, sed merces, quarum inductio impediri intendebatur,
         portorio 30 pro 100 gravatae exstiterint. Apparuit etiam e <ref>§§-phis 59.</ref> et
          <ref>63. ejusdem Elaborati</ref>, quod sub Augusto Josepho II. non tantum quamplurimae,
         quarum surrogatum Germanicae Provinciae dare poterant, <emph>exoticae</emph> merces
          <emph>extra quaestum</emph> positae, sed praeter has notabilis insuper aliorum exoticorum
         articulorum numerus portorio 30. 40. 50. 60. pro 100. gravatus, idest
         <emph>indirecte</emph> prohibitus fuerit. </p>
                        <p>Si prohibitiones hae in abstracto spectentur, an illae vel Germanicis Provinciis
         proficuae sint? disquirere non est hujus loci. Si tamen <emph>relative</emph> ad Hungariam
         considerentur, quod illae Germanicis Provinciis utiles, Hungariae vero noxiae fuerint,
         facile apparebit; prohibitiones enim hae id effecerunt, ut Hungari deteriora artefacta
         Germanica, si non altiori, eodem certe, quo longe perfectiora extranea habere possent,
         pretio persolvere cogantur. Deinde exteri post prohibitiones has tanto ferme minus de
         Hungaricis productis evehunt, quantum antea de mercibus suis invehebant. Itaque sicut
         naturalis qui inter Hungariam et Germanicas Provincias tamquam unius ejusdemque Monarchiae
         membra intercedit nexus omnino deposcit, ut legislatio Hungarica prohibitionem hanc
         canoniset quoad eas mercium species, quas <emph>citra sui detrimentum</emph> e Germanicis
         Provinciis habere potest: ita naturale veri proprii emolumenti studium exigit, ut
         prohibitionem hanc sufferat quoad illos articulos qui majori seu sumtuum, seu transportus
         compendio <emph>ab exotico </emph> haberi, aut quorum inductio productorum Hungaricorum
         evectionem promovere potest; prout vicissim legislatio Hungarica impedire non potest, ne
         talium productorum, quae Germanicae Provinciae ab exotico leviori, quam ex Hungaria, habere
         possunt, prohibitio (si quae tamen intercessit) in Germanico vectigali reseretur. </p>
                        <p>Caeterum nocivas illas commercio Hungarico prohibitiones legislatio Hungarica eo potiori
         jure abrogare potest, quod hae citra ullum non modo suum, sed Hungaricorum etiam
         dicasteriorum influxum emanarint, quodve contra jam praeexstantem Regni legem
         intercesserint. Dum enim <ref>Articulo 116. 1723.</ref> statuitur, ut Consilium prospiciat
          <emph>quo naturalia quoque in sortem mercium inducendarum a quaestoribus
         acceptentur,</emph> nihil utique aliud per id intelligi potest, quam ut merces tales, quae
         productorum Hungaricorum exportationem promovere possunt, non tantum non prohibeantur, sed
         potius inductio eorum per constituenda ipsis modica portoria facilitetur. Et hoc sensu
         acceptam hanc legem ipsa Augusta Maria <milestone unit="page" n="1188"/> Theresia pro <emph>principio </emph>
         confecti 1754. vectigalis adoptavit, prout id ex hujus praeambulo apparet. </p>
                     </div>
                  </div>
                  <div>
                     <head>§ 69.</head>
                     <p>Singulus privatus merces etiam extra quaestum positas pro <emph>privato</emph> dumtaxat
         <emph>suo usu</emph> , erga passuales Consilii Locumtenentialis et dependendum 60 pro 100
        portorium, inducere potest. </p>
                     <div>
                        <head>Motivum.</head>
                        <p>Legislatio cursum quaestus tantum regulare, naturalem vero civium de rebus suis libere
         disponendi adeoque merces etiam quaslibet sibi procurandi facultatem nonnisi tunc
         restringere potest, quando id salus publici <emph>absolute</emph> deposcit, v. gr. si
         tempore famis et belli frumentum evehi, aut rebus turbatis, bellicos apparatus seu in- seu
         evehere publici non intersit; in his enim casibus non tantum quaestores, sed omnes etiam
         privatos ab ejusmodi articulis in- aut evehendis legislatio inhibere potest. Justum tamen
         est ut parte ex una talium, velut domestico commercio nocivorum, inductio etiam <emph>pro
          proprio usu </emph> difficilior tantisper efficiatur; parte vero ex alia, ut id
         impediatur, ne sub praetextu <emph>propriae necessitatis</emph> res ejusmodi <emph>pro
          quaestu</emph> invehi possit. Videtur autem utrumque hoc per projectati portorii
         gravitatem passualium commode obtineri posse. </p>
                        <p>Caeterum ostendimus jam in <ref>Elaborato status actualis §-pho 62.</ref> quod ipse
         Augustus Josephus II. principium hoc aequitati naturali adeo conforme esse agnoverit, ut
         illud postremo 1788. vectigali inseruerit. Et vero unicus indifferentes alias ejusmodi
         merces extra quaestum ponendi scopus is esse potest, ne pro iis gravior aeris summa
         efferatur. – Hic autem per id jam obtinetur, si earum <emph>commercium</emph> prohibeatur;
         nam quod privati non obstantibus superius defixis aggraviis invehent, id adeo exiguam
         summam efficiet, ut haec attentionem legislationis non mereatur. </p>
                        <p>Principium autem hoc in legem publicam referendum esse Deputatio haec eo magis
         existimavit, quod in Hungaria facultas rebus suis libere utendi fundamentalem Nobilium
         Regni praerogativam constituat.</p>
                     </div>
                  </div>
                  <div>
                     <head>§ 70.</head>
                     <p>Portoria consumtionalia exoticorum non prohibitorum articulorum eadem sint in Hungaria
        quae in Germanicis Provinciis vigebunt, aut si quoad aliquem articulum peculiaris aliqua
        circumstantia seu respectu Germanicarum Provinciarum, seu etiam quoad Hungariam,
        diversitatem portorii exposcat, tunc enasciturus exinde favor in alio articulo reciproce
        semper compensetur.</p>
                     <milestone unit="page" n="1190"/>
                     <div>
                        <head>Motiva.</head>
                        <p>§ 67. Projecti hujus aequalitatem portorii quoad merces <emph>indifferentes</emph> , id
         est, circa quas nulla peculiaris reflexio subversatur, proposuimus. Hic et in subsequis
         §§-phis sermo erit de talibus articulis respectu quorum a generali concernentis portorii
         quotta propter subversantes particulares considerationes recedi debet. Si Hungaria proprium
         sibi tantum Principem haberet, sat foret constituere ut prout aliqui exotici articuli seu
         pro consumtione domestica magis aut minus necessarii sunt, seu vero domesticam industriam
         promovere aut impedire possunt, ita eorum inductio majori aut minori portorio subjiciatur. </p>
                        <p>Nunc, cum Germanicae Provinciae et Hungaria eidem Principi subsint, adeoque Germanicum et
         Hungaricum vectigal reciprocam habeant relationem, in Germanico vero vectigali ad principia
         haec alioquin reflexum sit, sufficere videbatur Deputationi huic ut ad conservandum parte
         ex una, qui virtute sanctionis pragmaticae inter haec duo Monarchiae membra vigere debet,
         nexum; parte vero ex alia ad evitandam commercii Hungarici oppressionem portoriorum
         exoticorum aequalitas constituatur.</p>
                        <p>Jam vero apparuit ex <ref>Elaborati status actualis §§-phis 54.</ref> et <ref>55.</ref>
         quod inde ab anno 1766 usque 1784 exoticis mercibus, si <emph>directe</emph> Hungariae
         inferebantur, adeo gravia a proportione Germanici vectigalis portoria excisa fuerint, ut
         has quaestor Hungarus e Germanicis Provinciis, per longissimum licet circuitum, leviori
         habere potuerit, quam si eas e proximo sibi exotico loco aut libero portu Hungarico
         constituisset. Apparuit etiam e <ref>§-pho 56.</ref> quod Hungaria, licet et littorali et
         libero portu provisa, ab omni tamen <emph>immediato exotico importationis commercio</emph>
         per hanc portoriorum gravitatem privata fuerit; apparuit denique e <ref>§-pho 58.</ref>
         quod justitia Augusti Josephi II. in vectigali 1784 aequalia tam pro Hungaria, quam pro
         Germanicis Provinciis, exteris non prohibitis mercibus portoria defixerit: itaque
         principium hoc jam ne in quaestionem quidem amplius ab adverso vocari potest. Cum tamen
         legislatio Hungarica impedire non possit, ne vigentia modo exoticarum mercium portoria in
         Germanicis Provinciis quoad aliquos articulos subinde diminuantur, quo Regno prospiciatur
         nihil legislationi reliquum est, quam id constituere, ut portoria haec quoad Hungariam
         semper conformentur iis, quae in Germanicis Provinciis vigebunt. </p>
                        <p>Interea non ignorat Deputatio haec posse peculiarem aliquam vel pro Germanicis
         Provinciis, vel etiam pro Hungaria, circumstantiam emergere, quae diversitatem portorii
         quoad aliquem exoticum articulum deposcat. Verum in tali etiam casu semper invenietur alter
         iterum articulus in quo favor ejusmodi reciproce possit compensari.</p>
                        <milestone unit="page" n="1192"/>
                     </div>
                  </div>
                  <div>
                     <head>§ 71.</head>
                     <p>Inductio vini Veneto-Dalmatici in confinium Carolostadiense aut simpliciter prohibeatur,
        aut 50 pro 100 portorio aggravetur.</p>
                     <div>
                        <head>Motiva.</head>
                        <p>Adjacens immediate confinio Carolostadiensi Croaticum Provinciale nullum ferme habet vini
         sui, cujus copia laborat, distracionis canalem: et tamen ad idem confinium de vino
          <emph>Veneto-Dalmatico</emph> pro sexaginta amplius millibus quotannis infertur, quin
         titulo aliorum articulorum vel quinque millia vicissim e Statu Veneto refluant. Exstans
         eotum Consilium Croaticum de avertendo hoc totius Monarchiae damno diuturnam cum
         praefectura confinii hujus habuit concertationem: res tamen in eo demum adhaesit, quod
         propter sumtus transportus vinum <emph>Croaticum </emph> confiniis nimis alto pretio
         veniret. Verum non exstabat tunc adhuc via Josephina, complures etiam, quae ex hac in
         inferiores confiniii partes postea apertae sunt, collaterales viae non existebant, adeoque
         cum nulla fuerit nisi per equos clitellarios communicatio, tam voluminosi, ut vinum est,
         articuli transportus expensae debuissent utique vini Croatici pretium notabiliter elevare;
         nunc reserata curruli communicatione sumtus transportus adminus in dimidio minuetur,
         adeoque pretium etiam vini Croatici ab eadem proportione decrescet. Sed concedatur, quod
         hoc etiam non obstante majus tantisper sit futurum <emph>vini Croatici</emph> quam
          <emph>Dalmatici</emph> pretium: hoc certe titulo tam notabilis pecuniae in exteros status
         evectio admitti non potest; vinum enim non est productum <emph>primae necessitatis</emph> ,
         adeoque ratio conservationis confiniariorum noxium hunc toti Monarchiae favorem non
         deposcit. Quodsi autem in uno commoditatis articulo favor hic iis concedatur, tunc ex
         identitate rationis omnium etiam reliquorum commoditatis articulorum, quos ab exotico
         leviori pretio habere possunt, inductio iisdem concedi deberet. </p>
                     </div>
                  </div>
               </div>
               <div>
                  <head>Articulus XXV.</head>
                  <argument>
                     <p>De inductione Haereditariarum mercium.</p>
                  </argument>
                  <div>
                     <head>§ 72.</head>
                     <p>Si alicujus naturae producti Hungarici inductio in Germanicas Provincias prohibeatur,
        aequipollentis tali articulo Germanici artefacti invectio in Hungariam vicissim
        interdicatur.</p>
                     <milestone unit="page" n="1194"/>
                     <div>
                        <head>Motivum.</head>
                        <p>Rationibus quidem totius in concreto Monarchiae magis conduceret, si nulli ad invicem
         prohibitioni locus daretur; cum tamen legislatio Hungarica in ea, quae in Germanicis
         Provinciis disponuntur, influere non possit, ut hanc adminus cautelam statuat, necessarium
         videtur.</p>
                     </div>
                  </div>
                  <div>
                     <head>§ 73.</head>
                     <p>Germanica naturae producta dum Hungariae invehuntur iisdem portoriis subjaceant, quae
        Hungaricis, si in Germanicas Provincias inducantur, productis in Germanico vectigali
        constituta fuerint.</p>
                     <div>
                        <head>Motivum.</head>
                        <p>Et hanc provisionem ratio reciproci, adeoque commune totius Monarchiae bonum, exigere
         videtur. Hactenus etiam exiguum tantum inter respectiva vectigalia hoc in genere discrimen
         intercessit. Imo inductio vini Austriaci majori tantisper, quam Hungarici, portorio
         subjacebat, et ideo provisio haec vix aliquam subitura videtur reflexionem.</p>
                     </div>
                  </div>
                  <div>
                     <head>§ 74.</head>
                     <p>Praeter defigendum tricesimale portorium Germanica producta iisdem
        <emph>impositionibus</emph> subjaceant, quibus Hungarica gravantur, dum Germanicis
        Provinciis invehuntur, et ex hoc proventu peculiaris <emph>fundus publicus </emph> erigatur. </p>
                     <div>
                        <head>Motiva.</head>
                        <p>Ostendimus in <ref>Elaborato Status actualis §-pho 11.</ref> et <ref>88.</ref> quod
         Status Germanicarum Provinciarum priori seculo, dum formali adhuc comitiorum jure
         gaudebant, ultra <emph>ordinariam mediam</emph> adhuc tricesima producta Hungarica
         gravaverint, peculiaremque ex hoc proventu <emph>fundum publicum</emph> sibi creaverint.
         Quod in diaeta 1625. Status Hungariae una cum Principe novi hujus oneris sublationem
         decreverint. Quod lege hac indubie, quia Status Germanicarum Provinciarum eidem non
         acquieverunt, in effectum non deducta, in Diaeta 1635. legislatio Hungarica perfectum
          <emph>reciprocum</emph> constituerit, idest et producta Germanica eidem <emph>mediae
         </emph> tricesimae subjecerit, et peculiarem inde pro exsolvendo veterano confiniario
         milite <emph>fundum </emph> conflaverit, quod et <emph>ordinaria </emph> et <emph> media
          tricesima</emph> , quae insimul 5. pro 100 portorium efferebat, subinde in Aerarium Regium
         devoluta, Status Germanicarum Provinciarum iterum ultra hoc portorium producta Hungarica
         novis <emph>impositionibus</emph> , quas <emph>provinciales</emph> appellabant,
         gravaverint, et quem antea in <emph>media</emph> tricesima <milestone unit="page" n="1196"/> habuerunt fundum
         ad <emph>impositiones</emph> has transtulerint; quod legislatio Hungarica nullum quidem
          <emph>reciprocum</emph> relate ad has impositiones constituerit; in Diaetis tamen 1723. et
         1741. Status Hungariae liberam productorum Hungariae in Germanicas Provincias inductionem,
         id est impositionum harum sublationem adurserint; ejus vero temporis Imperantes id semper
         ad suscipiendum cum Statibus Germanicarum Provinciarum <emph>tractatum </emph>
         relegaverint, quin tractatus ejusmodi unquam sit subsecutus; denique quod impositiones hae
         hodiedum durent, uti id ex <ref>ejusdem Elaborati §-pho 57.</ref> et <ref>59.</ref>
         apparuit. </p>
                        <p>Nihil itaque obstat quominus legislatio Hungarica idem constituat quoad Germanicas merces
         quod hae Provinciae respectu Hungaricarum induxerunt, nisi hae etiam malint imposita
         hactenus Hungaricis naturae productis onera remittere quam <emph>reciprocum </emph> in suis
         productis experiri. </p>
                        <p>Ac <emph>provinciales</emph> quidem hae impositiones potissimum ad <emph>vinum</emph> et
          <emph>frumentum</emph> referuntur, proque his sustinendis iterum onera publica
         Germanicarum Provinciarum allegantur, horumque praecipuum fundum in facili horum tamquam
          <emph>primae necessitatis</emph> productorum distractione radicari; hanc vero eo ipso
         cessaturam esse praetenditur, si sublatis his impositionibus Hungarici frumenti et vini in
         Germanicas Provincias inductio facilitetur. Verum quoad onera publica Germanicarum
         Provinciarum jam <ref>in motivis ad 68. projecti hujus §-phum</ref> ubertim responsum est;
         quod praecipuum onerum publicorum fundum in Germanicis Provinciis <emph>naturae
         producta</emph> constituant, id quidem cum fundamento sustineri non potest, cum palam notum
         sit, quod plane a contrario Hungariae incolae vix alium praeter <emph>naturae
         producta</emph> publicorum onerum fundum habeant; in Germanicis vero Provinciis, ubi
         fabricae jam admodum effloruerunt, <emph>artefacta</emph> longe notabiliorem fundum
         efficiant. Nihil itaque obstat quin legislatio Hungarica hoc quamquam exiguum a proportione
          <emph>reciprocum </emph> constituere possit. </p>
                     </div>
                  </div>
                  <div>
                     <head>§ 75.</head>
                     <p>Vinum Austriacum in Hungariam nonnisi <emph>per axem</emph> inducatur. </p>
                     <div>
                        <head>Motivum.</head>
                        <p>Ostendimus in <ref>Elaborato Status Actualis §-pho 59.</ref> quod ad impediendam vini
         Hungarici in Austriam inductionem, praeter graves illas impositiones provinciales, ea
         insuper coactio adhibeatur, ut illud nonnisi <emph>per axem</emph> inducere liceat, nimirum
         quia transportus hic sumtuosior est, quam si vinum adverso licet Danubio promoveatur. Donec
         coactio haec quoad vinum Hungaricum durabit, justum est ut legislatio Hungarica
          <emph>reciprocum</emph> constituat; si ab adverso recessum fuerit, ipsa iterum reciproci
         ratio exiget ut a parte etiam Hungariae a coactione hac recedatur. </p>
                        <milestone unit="page" n="1198"/>
                     </div>
                  </div>
                  <div>
                     <head>§ 76.</head>
                     <p>Artefacta Germanica eidem consumtionali portorio in Hungaria subjaceant quod ejusdem
        speciei Hungarico fabricato in Germanico vectigali constituetur.</p>
                     <div>
                        <head>Motivum.</head>
                        <p>Apparuit ex <ref>Elaborati Status Actualis §§-phis 55.</ref>
                           <ref>57.</ref> et <ref>59.</ref> quod artefacta Hungarica jam per <ref>Germanicum anni
          1775. vectigal</ref>
                           <emph>pro exoticis </emph> declarata, et qua talia per <ref>subsequa etiam annorum 1784. et
          1788. Germanica vectigalia</ref> considerata fuerint, eo solo discrimine, quod haec
          <emph>dimidium</emph> tantum defixi pro <emph>exotico</emph> ejusdem speciei artefacto
         portorii persolvere debuerint; apparuit etiam ex iisdem §§-phis quod id unice ad
         promovendas in Germanicis Provinciis fabricas fuerit constitutum. Scopum hunc illae jam
         effective attigerunt; fabricas enim suas ad magnum florem provexere; nihil itaque ipsis
         officiet, si Hungarica etiam legislatio hunc primum ad provehendas in Regno adminus ad
         vires propriae consumtionis fabricas passum fecerit; ostendimus enim in <ref>Elaborato
          Status Actualis §-pho 51.</ref> cum quantis difficultatibus novae fabricae debeant
         colluctari, quam aegre stabilitarum jam ejusdem speciei fabricarum
         <emph>concurrentiam</emph> sustineant, quanta praeterea localia impedimenta optato
         fabricarum progressui in Hungaria obstent; imo post vetitam tot exoticorum artefactorum
         inductionem is est fortasse unicus Germanica fabricata ad majorem perfectionem provehendi
         modus, ut Hungaricae fabricae ad aliquam cum iis <emph>concurrentiam</emph> perducantur. </p>
                        <p>Interea melius fortasse consuleretur rationibus totius Monarchiae si loco ejus, ut
         Hungarica artefacta in Germanicis Provinciis et <emph>vicissim</emph> dimidium exotici
         portorii persolvant, moderata potius <emph>reciproca</emph> portoria pro utriusque ordinis
         artefactis defigerentur. Sed cum id, qua parte Germanicas Provincias respicit, constituere
         activitatem legislationis Hungaricae excedat, Deputatio interea <emph>reciprocum </emph>
         tantum proponendum esse demisse existimavit. </p>
                     </div>
                  </div>
                  <div>
                     <head>§ 77.</head>
                     <p>Capti per incolas littoralis Croatici maritimi pisces pro domestico producto
        considerentur, et horum libera absque omni portorio inductio e locis etiam illis, quae per
        lineam Tricesimalem praeclusa sunt, admittatur.</p>
                     <div>
                        <head>Motivum.</head>
                        <p>Piscatura maritima est seminarium necessariorum pro navigatione, sine qua omne commercium
         languet, nautarum; et ideo commerciales populi nihil eorum praetermittunt, quod ad illam
         animandam conferre potest. Libera captorum per <milestone unit="page" n="1200"/> domesticos piscatores piscium
         inductio hanc animare debet, quia per id piscatores faciliorem eorum distractionem, adeoque
         majorem industriae suae mercedem nanciscuntur. Hanc proinde decerni ratio procurandi sensim
         majoris nautarum numeri omnino exposcit.</p>
                        <p>Quoad reliquum littorale dispositio haec extra casum versatur. Verum Flumen, Buccari, et
         Portus Regius <emph>pro liberis portubus</emph> declarati adeoque per lineam tricesimalem a
         reliquo Provinciali Croatico praeclusi sunt, et in his plane locis exigua etiam illa, quae
         hactenus viget, piscatura exercetur. Interest itaque ut libertas illa, quae in reliquis per
         lineam tricesimalem non praeclusis sed piscatoribus ferme destitutis locis suapte viget, ad
         hos etiam portus extendatur. </p>
                     </div>
                  </div>
                  <div>
                     <head>§ 78.</head>
                     <p>Merces, quae in Germanico vectigali ab omni seu <emph>in</emph> - seu <emph> eductionali
        </emph> portorio eximuntur, eadem etiam in vectigali Hungarico gaudeant libertate. Si vero
        quoad aliquem articulum distincta ratio subversetur, tunc concedendus in uno vectigali
        respectu talis articuli favor in alio vectigali per concedendam aequipollenti alicui
        articulo libertatem compensetur. </p>
                     <div>
                        <head>Motivum.</head>
                        <p>
                           <emph>Exemtio </emph> a portorio eandem quam <emph>quotta</emph> portorii subit
         considerationem. Ostendimus jam superius <ref>§-pho 68.</ref> 70. 71. et 73. quod in
         defigenda seu quoad exoticas, seu quoad Haereditarias merces portorii quotta
          <emph>reciprocum</emph> vigere debeat: ex iisdem itaque motivis etiam quoad exemtionem a
         portoriis reciprocum debet observari. </p>
                     </div>
                  </div>
                  <div>
                     <head>§ 79.</head>
                     <p>A minutis valorem unius floreni non adaequantibus mercibus seu exoticis seu Haereditariis
        nulla tricesima seu in inductione seu in eductione exigatur.</p>
                     <div>
                        <head>Motivum.</head>
                        <p>Ostendimus supra in motivis ad <ref>§-phum 66.</ref> quod principium hoc et per veterem
         et per novam legislationem defixum atque usque 1788. in vectigali semper adoptatum fuerit.
         In ipso anni hujus vectigali principium hoc expresse non abrogatur. Ne tamen ipsa ejus
         exmissio effectum hunc producat, principium hoc diserta lege renovandum videbatur.</p>
                        <milestone unit="page" n="1202"/>
                     </div>
                  </div>
               </div>
               <div>
                  <head>Articulus XXVI.</head>
                  <argument>
                     <p>De eductione mercium Hungaricum ad extra.</p>
                  </argument>
                  <div>
                     <head>§ 80.</head>
                     <p>Evectio ad extra <emph>tabacae</emph> nunquam, <emph>frumenti</emph> vero Hungarici tantum
        in casu <emph>belli</emph> aut gravis in Germanicis Provinciis <emph>inediae </emph>
        prohibeatur. Ipsa haec inhibitio nonnisi audito sufficienter Consilio Locumtenentiali
        intercedat. Caeterum cujuscunque mercis eductio prohibebitur, aut prohibitioni huic talis
        terminus praestituatur, intra quem mercatores initos jam antea contractus facile explere
        possunt, aut hoc etiam in casu prohibitio ad jam initos contractus non extendatur. </p>
                     <div>
                        <head>Motiva.</head>
                        <p>Quod <emph>tabacam</emph> attinet: hujus cultura jam eo provecta est, ut ejus defectum
         domestica consumtio nunquam sentire possit. Solo autem hoc titulo, ut eam
         <emph>Abaldo</emph> Viennense leviori habere possit, evectionem prohibere justitia
         admittere non videtur; non est enim productum <emph>primae necessitatis</emph> , adeoque
         nullus titulus superest ejus evectionem prohibendi; alia est ratio <emph>frumenti;</emph>
         hoc sicut justum est, ut dum imminens aut jam fervens bellum, vel gravis Germanicarum
         Provinciarum inedia magnam vim frumenti requirit, eductio grani Hungarici prohibeatur: ita
         aequitas non admittit, ut dum in una tantum aliave Germanica Provincia talis defectus
         emergit, qui per moderatam pretii elevationem facile suppleri potest, statim evectio
         frumenti per totam Hungariam prohibeatur; Hungaria, quae est Regnum
         <emph>independens,</emph> non potest Germanicis Provinciis ita subordinari, ut si in his
         pretium frumenti tantisper accrescat, evectio Hungarici statim prohiberi possit. Saepe
         unius Germanicae Provinciae necessitatem tres quatuorve adjacentes comitatus, etiamsi
         notabiliori tantisper pretio, explere possunt, si via politiae debitae dispositiones fiant,
         quin propterea evectio per totam Hungariam debeat prohiberi. In tali enim casu remotiores
         Regni partes absque ullo Germanicarum Provinciarum emolumento grave damnum patiuntur; id
         autem bono totius in complexu sumtae Monarchiae adversatur; exempli causa, si in
          <emph>Moravia</emph> vel <emph>Austria </emph> caristia vigeat, comitatus inferioris
         Sclavoniae, aut qui Transilvaniae adjacent, suum frumentum eo nunquam deducent, quia sumtus
         transportus sustinere non possunt: quare ergo ipsis prohiberi deberet, ne illud versus
          <emph>Littorale</emph> educant, si hujus transportus sumtus possunt sustinere. Solet
         quidem considerationi huic id obverti, quod hoc per progressivum promotionis frumenti
         cursum (vulgo Nachschub) salvetur; verum Hungaria adeo fertilis, adeo vasta est, ut
         progressivus hic motus nonnisi in casu gravissimae inediae usque ad fines Regni propagari
          <milestone unit="page" n="1204"/> possit. Plerumque motus hic jam in tertio quartove a provincia illa, quae
         penuria laborat, comitatu desinit, et tunc remotiores comitatus jacturam, quam evectionis
         prohibitio ipsis causavit, absque ullo Germanicarum Provinciarum emolumento sustinere
         debent. Omnes hae circumstantiae non possunt notae esse Germanicis dicasteriis; horum
         interest ut aucto tantisper in Germanicis Provinciis frumenti pretio prohibitionem evehendi
         Hungarici frumenti sollicitent. Et ideo debet activisari Consilium Locumtenentiale, cui
         circumstantiae ejusmodi constant, ut nocivas ejusmodi prohibitiones antevertere possit.</p>
                        <p>Ut autem evehendae cujuscunque mercis prohibitio ita intercedat, ut nullum exinde in
         bonae fidei mercatores detrimentum emanet, id et justitia et promovendi commercii ratio
         omnino deposcit. Jam vero id nulla alia, quam quae in textu proposita est, ratione
         praestari potest. Nec obstat, quod id occasionem maleversandi praebeat in eo, ut
         contractibus etiam tardius ineundis anteriora data inserantur. Verum id detegere ad partes
         publicae administrationis pertinebit.</p>
                     </div>
                  </div>
                  <div>
                     <head>§ 81.</head>
                     <p>Crudorum materialium eductio <emph>ad extra</emph> nonnisi tunc aut prohibeatur, aut
        aequipollente prohibitioni portorio gravetur, dum id ipsarum immediate Hungaricarum
        fabricarum interesse exegerit. </p>
                     <div>
                        <head>Motiva.</head>
                        <p>Prohibitionem hanc tunc tantum fieri expedit, quando eductio ad extra pretium crudorum
         materialium ita elevat, ut domesticae fabricae penes illud subsistere non possint; si quae
         proinde fabricae species in Hungaria ad eum casum deveniat, justum est ut prohibitio haec
         intercedat.</p>
                        <p>Verum ostendimus in <ref>Elaborato Status Actualis §§-phis 55.</ref>
                           <ref>57.</ref> et <ref>59.</ref> quod <emph>cinerum clavellatorum</emph> , quibus
         pannifices, <emph>pellium leporinarum</emph> , quibus pileatores, <emph>gallarum
          quercinarum</emph> , <emph>cutium vitulinarum</emph> , <emph>caprinarum</emph> , et
          <emph>ovinarum</emph> , quibus cerdones et alutarii egent, eductio <emph>ad extra</emph>
         eo tantum nomine aut prohibita, aut aequipollenti prohibitioni portorio gravata fuerit, ut
         Germanicae fabricae materialia haec tanto leviori habere possint. Id autem legislatio
         Hungarica omnimode impedire debet; primum quia per id interesse Hungariae commodis
         Germanicarum Provinciarum evidenter subjiceretur, id quod <emph>independentia</emph> Regni
         non admittit. Nullum autem possibile est <emph>reciprocum</emph> per quod detrimentum hoc a
         parte Germanicarum Provinciarum Hungariae compensetur; deinde per prohibitionem ejusmodi
         iterum aliquae partes Regni damnum sentiunt, quin exinde Germanicae Provinciae ullum
         capiant emolumentum. Cum enim Hungaria vasta sit, partes illae, quae a <emph>Germanicis
         </emph> Provinciis remotae, <emph>exoticis</emph> vero propinquiores sunt, si evectio <pb n="1206"/> materialium ejusmodi ad extra prohibeatur, eadem in Germanicas Provincias eo
         minus educent, quod eorum aliqua nec sumtus transportus sustinere possint, adeoque illa
         domi inutiliter dissipari debebunt, id quod iterum totius in complexu sumtae Monarchiae
         rationibus adversatur.</p>
                     </div>
                  </div>
                  <div>
                     <head>§ 82.</head>
                     <p>Caeterum essituale portorium <emph>ad extra</emph> Hungaricis mercibus idem defigatur quod
        ejusdem speciei articuli in Germanico vectigali obtinebunt. Quodsi vero peculiaris quoad
        aliquem articulum ratio subversetur, tunc in alio aequipollenti articulo reciprocum semper
        constituatur. </p>
                     <div>
                        <head>Motiva.</head>
                        <p>Quam quoad <emph>inductionem exoticam</emph>
                           <ref>§-pho Projecti hujus 97.</ref> attulimus rationem, eadem etiam quoad <emph>eductionem
          ad extra </emph> subversatur. Nimirum hujus quoque intuitu viget principium illud ut
         talium articulorum evectio, quibus domestica aut <emph>consumtio</emph> aut
         <emph>industria</emph> opus habet, per gravia portoria difficilior efficiatur, talium e
         contra exportatio, quibus Regnum <emph>redundat,</emph> per exilia portoria aut liberam
         plane eductionem promoveatur. </p>
                        <p>Principia haec in Germanico vectigali ad amussim observata sunt: nihil itaque obstat,
         quominus in ordine ad illos articulos, qui eandem relate ad utriusque ordinis provincias
         subeunt considerationem, Germanica <emph>essitualia</emph> portoria adoptentur. Ita
         superfluum vinum et frumentum <emph>ad extra </emph> educi tam Hungariae quam et
         Germanicarum Provinciarum perinde interest. Cur igitur his articulis aut idem essituale
         portorium, aut eadem eductionis libertas non concedatur? </p>
                        <p>Verum sunt articuli quorum longe diversa est in uno Monarchiae membro relate ad aliud
         ratio. Ita interest Germanicarum Provinciarum ut plurium artefactorum, quae nec in Hungaria
         distrahere possunt, eductio <emph>ad extra</emph> sibi facilitetur, lanae vero domesticae,
         tamquam pro fabricis suis necessariae, aggravetur. E converso, cum Hungaria laneis fabricis
         careat, hujus interest ut lanae Hungaricae eductio non tantum in Germanicas, sed etiam
         exoticas Provincias facilitetur. In ejusmodi casibus quod <emph>reciprocum</emph> locum
         habere et possit, et debeat, quisque facile agnoscet. </p>
                        <milestone unit="page" n="1208"/>
                     </div>
                  </div>
               </div>
               <div>
                  <head>Articulus XXVII.</head>
                  <argument>
                     <p>De eductione Hungaricarum mercium in Germanicas Provincias.</p>
                  </argument>
                  <div>
                     <head>§ 83.</head>
                     <p>Et idem etiam quoad eductionem Hungaricarum mercium in Germanicas Provincias observetur.</p>
                     <div>
                        <head>Motivum.</head>
                        <p>Educuntur e Hungaria etiam ad Germanicas Provincias et vicissim complures indifferentes
         ejusmodi articuli in quorum reciproco portorio nunc quoque haud adeo magnum discrimen
         intercedit. Interest tamen, ut hi quoque perfecte exaequentur. Et ad hanc classem pertinent
         omnia ferme naturae producta, nisi necessarium pro aliqua fabrica materiale constituant.
         Quare quoad haec Deputatio sequentem legem perferendam esse existimavit.</p>
                     </div>
                  </div>
                  <div>
                     <head>§ 84.</head>
                     <p>Materialia tamen illa, quibus Hungaricae fabricae egent, graviori tantisper portorio etiam
        in eductione ad Germanicas Provincias subjiciantur, et quidem ab ea proportione, qua alii
        Germanici articuli pro ejatibus fabricis necessarii in exitu ad Hungariam gravabuntur.</p>
                     <div>
                        <head>Motivum.</head>
                        <p>Ostendimus in Elaborato Status actualis <ref>§-pho 59.</ref> quod per postremum 1788.
         vectigal Germanicum materialia illa, quibus Germanicae fabricae egent, graviori tantisper
         essituali portorio, si in Hungariam educantur, subjectae sint. Ipsa proinde
         <emph>reciproci</emph> ratio, quam in summa aequitate fundari superius jam satis
         ostendimus, exigit ut lex haec perferatur. </p>
                     </div>
                  </div>
               </div>
               <div>
                  <head>Articulus XXVIII.</head>
                  <argument>
                     <p>De transituali portorio.</p>
                  </argument>
                  <div>
                     <head>§ 85.</head>
                     <p>Exoticis ejusdem speciei articulis, seu hi ex una exotica in aliam, seu vero ex extera
        regione in Germanicas Provincias per Hungariam transvehantur, universim eadem transitualia
        portoria defigantur, quae illis pro utroque hoc casu in vectigali Germanico fuerint
        constituta.</p>
                     <milestone unit="page" n="1210"/>
                     <div>
                        <head>Motiva.</head>
                        <p>Quoad portorium <emph>transituale</emph> merces in duas classes dispesci solent, nempe in
         illas, quarum transvectio domestico commercio nihil officit, et his exiguum portorium
         constituere expedit, ideo, quia alioquin <emph>transportuales expensae</emph> in beneficium
         talis Provinciae cedunt, per quam hae transportantur; et in illas, quarum transportus in
         detrimentum domestici commercii vergit: tales sunt, quibus ipsa Provincia illa
         <emph>eget</emph> , hujus enim interesset, ut illae in eadem potius divendantur, aut vero
         quibus eadem Provincia <emph>abundat</emph> ; tunc enim transituales ejusmodi merces
         impediunt ejusdem speciei domesticarum mercium distractionem. Utriusque speciei merces
         portorio transituali gravari expedit, ideo ut, si per graviora haec portoria nec
         transitualium ejusmodi mercium distractio domi procurari nec <emph>concurrentia</emph>
         foris evitari possit, adminus Aerarium Regium ex adaucto ejusmodi portorio majus capiat
         emolumentum. </p>
                        <p>Omnia haec principia in Germanico vectigali rite observata sunt; nihil proinde obstat,
         quominus eadem transitualia portoria in Hungarico etiam vectigali adoptentur.</p>
                        <p>Principia tamen haec de illo tantum transitu tenere videntur, quando merces ex una
         exotica regione in aliam per Hungariam transferuntur et vicissim; si enim de illo transitu
         agatur, quando merces <emph>exoticae</emph> per Hungariam in Germanicas Provincias vel
         vicissim pro consumtione transponuntur, rationibus Monarchiae magis conducere videtur, si
         nullum inter haec duo ejus membra portorium transituale constituatur. Interea nisi
         principium hoc in vectigali Germanico adoptetur, Hungaricae legislationi nihil reliquum est
         quam ut eadem transportualia portoria constituat mercibus, quae per Hungariam in Germanicas
         Provincias invehuntur, quae vectigal Germanicum ejusdem speciei articulis defixit, si per
         Germanicas Provincias Hungariae inferantur. </p>
                     </div>
                  </div>
                  <div>
                     <head>§ 86</head>
                     <p>Quodsi vero aliqui seu Hungarici, seu exotici, sed Hungariae necessarii articuli per
        vectigal Germanicum graviori portorio transituali subjiciantur, in vectigali Hungarico quoad
        alios aequipollentes articulos <emph>reciprocum</emph> constituatur. </p>
                     <div>
                        <head>Motivum.</head>
                        <p>Ostendimus in Elaborato status actualis <ref>§-pho 62.</ref> quod <emph>bobus</emph>
         Hungaricis, si per Germanicas Provincias ad exteras oras depellantur, enorme 5 florenorum
         30 xrorum transituale portorium in vectigali Gemanico emensum sit. Aliqua etiam exotica
         colorum materialia, si per easdem Hungariae invehantur, graviori transituali <milestone unit="page" n="1212"/>
         portorio subjiciuntur. Exigit proinde stabilita jam superius <emph>reciproci</emph> ratio,
         ut idem in vectigali Hungarico quoad alios aequipollentes articulos constituatur. Possent
         autem hi esse <emph>lana macedonica </emph> et <emph>gosypium</emph> , quae per Hungariam
         in Germanicas Provincias invehuntur. </p>
                        <p>Quoad <emph>lanam</emph>
                           <emph>macedonicam</emph> eadem est per omnia ratio, quae stat pro Germanicis Provinciis
         quoad <emph>exotica</emph>
                           <emph>colorum materialia</emph> ; sicut enim harum interest, ne fabricae, quae his opus
         habent, in Hungaria exsurgant: ita interest Hungariae, ne concurrentia
         <emph>exoticae</emph> lanae pretium Hungaricae deprimat, quandoque ipsam ejus distractionem
         impediat. </p>
                        <p>Quoad <emph>boves</emph> major adhuc ratio militat pro Hungaria, quam quoad
          <emph>gosypium</emph> pro Germanicis Provinciis; hi enim respectu Hungariae sunt
          <emph>domesticum</emph> , gosypium vero respectu Germanicarum Provinciarum est
          <emph>exoticum</emph> productum: deberent itaque illi ex ipsa ratione nexus, qui inter
         Hungariam et Germanicas Provincias tamquam ejusdem Monarchiae membra intercedit, majori
         favore gaudere, quam gosypium. </p>
                        <p>Imo si sublatis semel impositionibus provincialibus educendum per Germanicas Provincias
         in <emph>exteras</emph> oras <emph>vinum</emph> et <emph>frumentum</emph> Hungaricum
         graviori fortasse transituali portorio subinde gravetur, eadem reciproci ratio exiget, ut
         vicissim artefacta Germanica, dum per Hungariam in Turcicas Provincias evehuntur, eidem
         transituali portorio subjiciantur. </p>
                     </div>
                  </div>
               </div>
               <div>
                  <head>Articulus XXIX.</head>
                  <argument>
                     <p>De reliquis vectigalis adjunctis.</p>
                  </argument>
                  <div>
                     <head>§ 87.</head>
                     <p>Si merces ab exotico in Germanicas Provincias pro consumtione per Hungariam invehantur,
        portorium <emph>consumtionale</emph> in limitanea statim, <emph>essituale</emph> vero in
        finitima, per quam in Germanicas Provincias exit, Hungarica statione ab iis deponitur. </p>
                     <div>
                        <head>Motivum.</head>
                        <p>Juxta genuina vectigalis principia, si exotica merx per unam Haereditariam Provinciam eo
         fine transit, ut in alia consumatur, <emph>in illa</emph> tantum <emph>transitus</emph> ,
          <emph>in hac </emph> vero <emph>consumtionale</emph> portorium dependere deberet. Vectigal
         tamen Germanicum 1775. sub titulo <emph>naturalisationis </emph> id constituit, ut merces
         exoticae, quae per Germanicas Provincias in Hungariam pro consumtione inducuntur, portorium
          <emph>consumtionale </emph> statim in Germanicis tricesimis deponere debeant, hoc vero
         praestito penes solum <emph>essituale</emph> Germanicum in Hungariam induci possint, <pb n="1214"/> principiumque hoc in omnibus etiam posterioribus Germanicis vectigalibus
         retinebatur, quin <emph>reciprocum</emph> in ullo adhuc Hungarico vectigali adoptatum sit;
         convenientius quidem et rationibus totius in concreto Monarchiae conducibilius foret, si
         res ab utrinque ad naturalia vectigalis principia reduceretur, et exoticae, quae per
         Germanicas Provincias in Hungariam pro consumtione inducuntur, merces, in illis
          <emph>transituale</emph> tantum, in hac vero <emph>consumtionale </emph> portorium
         deponerent, et vicissim. Cum tamen legislatio Hungarica nullam in Germanicas Provincias
         activitatem habeat, nisi res via tractatus eo perducatur, Deputatio <emph>reciprocum</emph>
         hoc adoptandum esse existimavit, licet longe major sit exoticorum, quae per Germanicas
         Provincias in Hungariam intrant articulorum copia, quam vicissim. Per Hungariam enim in
         Germanicas Provincias nonnisi <emph>gosypium</emph> , <emph>lana macedonica</emph> , et
         pauciores minoris considerationis <emph>Turcici Articuli</emph> inferuntur. Ubi e contra
         omnes <emph>septemtrionales</emph> et <emph>occidentales</emph> merces nonnisi per
         Germanicas Provincias in Hungariam adferuntur, adeoque deperditae proventus tricesimalis
         Hungarici ne per <emph>reciprocum</emph> quidem hoc satis compensabuntur. </p>
                     </div>
                  </div>
                  <div>
                     <head>§ 88.</head>
                     <p>Quaestori Hungaro liberum sit portorium consumtionale etiam ab exoticis mercibus seu in
         <emph>limitanea</emph> , seu in <emph>mediterranea</emph> , ubi ejus interest, tricesimali
        statione deponere. </p>
                     <div>
                        <head>Motiva.</head>
                        <p>Libertate hac quoad <emph>haereditarias</emph> merces quaestores hactenus etiam
         gaudebant, quoad <emph>exoticos </emph> articulos etiam Germani quaestores per concernens
         vectigal ad <emph>capitales</emph> et respective <emph>depositoriales </emph> stationes
         restringuntur, adeoque hac in re aequalis est <emph>Hungari </emph> et <emph>Germani</emph>
         quaestoris conditio; interea negari non potest, quod quidquid liberum commercii cursum
         impedit, ejus etiam promotionem retardet, et quod necessitas deponendi, in
         <emph>certis</emph> tantum locis portorii, <emph>libertatem </emph> quaestorum constringat;
         saepe enim interest quaestoris ut tricesimalem manipulationem in <emph>limitanea</emph>
         statione statim subire possit. Unicum, quod objici solet, est periculum praevaricationis;
         verum si limitaneae tricesimae debite organisentur, hoc etiam periculum praecaveri potest.
        </p>
                     </div>
                  </div>
                  <div>
                     <head>§ 89.</head>
                     <p>Nullius etiam exotici articuli commercium seu ad certa inductionis loca, seu ad certam
        quaestorum classem restringatur.</p>
                     <milestone unit="page" n="1216"/>
                     <div>
                        <head>Motiva.</head>
                        <p>Ostendimus in Elaborato status actualis <ref>§-pho 55.</ref> quod jam in Germanico
         1775-ti vectigali Commerciales inductionis stationes (Commercial Einbruch Stationen) pro
         exoticis mercibus ita stabilitae fuerint, ut merces hae nonnisi per has etiam in Hungariam
         intrare potuerint, ibidem portorium ab iis persolvi, totaque tricesimalis manipulatio in
         iis absolvi debuerit. Ostendimus deinde <ref>§-pho 57.</ref> quod per vectigal Hungaricum
         1784. consimiles <emph>Commerciales</emph> et recte <emph>Depositoriales </emph> stationes
         etiam in Hungaria inductae fuerint; ostendimus denique <ref>§-pho ejusdem Elaborati
         59.</ref> quod commercium 12 maxime usualium exoticorum articulorum per <ref>vectigalis
          1788-vi §-um 49.</ref> tantum ad habitantes in <emph>Capitalibus</emph> et
          <emph>Depositorialibus </emph> urbibus mercatores restrictum fuerit. Omnia quidem haec in
         Germanico etiam eorundem annorum vectigali constituta fuerunt, adeoque hac quoque in re
         eadem est Germani cum Hungaro quaestore conditio. Interea plerique Hungarici quaestores in
         submissis Deputationi huic reflexionibus restrictiones has ac praesertim <emph>rubrarum
         </emph> illarum <emph>bolletarum</emph> usum sufferri enixe exorarunt. </p>
                        <p>Quod stationum <emph>Capitalium</emph> et <emph>Depositorialium</emph> sublationem
         attinet, hae cum praecedenti § ita nexae sunt ut concessa deponendi, ubi libuerit, portorii
         libertate illae suapte cessare debeant. </p>
                        <p>Quoad restrictum vero 12. illorum exoticorum articulorum commercium usumque
          <emph>rubrarum bolletarum</emph> id certe libertati commercii admodum adversatur,
         constituitque aliquam pro habitantibus in <emph>Capitalibus</emph> , et
          <emph>Depositorialibus</emph> stationibus quaestoribus <emph>monopolii</emph> speciem.
         Quare Deputatio haec demisse existimabat, incremento commercii omnino prospectum iri, si
         lex haec perferatur. </p>
                     </div>
                  </div>
                  <div>
                     <head>§ 90.</head>
                     <p>Aestimatio mercium auditis bonae existimationis mercatoribus Hungaris peragatur, in hac
        moderata rerum pretia statuantur, norma vero, juxta quam peragetur, edendo novo vectigali
        adjiciatur.</p>
                     <div>
                        <head>Motiva.</head>
                        <p>Aestimationem mercium cum defigenda portorii quotta intimum habere nexum jam in Elaborato
         status actualis <ref>§-pho 66.</ref> ostendimus. Proinde ut defigenda portoria intentum
         promovendi commercii scopum re ipsa procurare possint, aequanimis mercium aestimatio
         institui debet. Norma aestimationem hanc peragendi jam quidem 1788. edita fuit; sed dum
         haec elaboraretur, Germani tantum quaestores audiebantur, quibus omnium in Hungaria
         currentium mercium pretia constare non poterant, aut si constabant, poterant hi cupidine
         proprii lucri sinistras suppeditare <milestone unit="page" n="1218"/> informationes. Interest proinde ut, dum
         de aestimatione mercium pro novo vectigali Hungarico agetur, quaestores Hungari audiantur.</p>
                        <p>Et cum hi quoque quoad aliquos articulos partialitatis studio abripi possint, justa vero
         portorii proportio ab aestimatione mercis plurimum dependeat, interest ut ipsa aestimatio
         vectigali semper adjiciatur; si enim haec palam constet, facilius et detegentur et
         corrigentur errores, si qui fortasse quoad aliquos articulos irrepserint.</p>
                     </div>
                  </div>
                  <div>
                     <head>§ 91.</head>
                     <p>Postquam conformandum praemissis principiis vectigal Hungaricum editum fuerit, de novo
        iterum edendo nonnnisi tunc consilium suscipiatur, si substantialis in commercii cursu
        mutatio intercedat. Quodsi vero circa aliquos tantum articulos mutationem portorii fieri,
        circumstantia commercii exposcere videatur, Consilium Locumtenentiale ea de re praevie
        sufficienter audiatur. Camera vero nullam vectigalis mutationem per officia tricesimalia
        antea publicare possit, quam per intimatum Consilii edoceatur se publicationem hanc per
        jurisdictiones instituendam decrevisse.</p>
                  </div>
                  <div>
                     <head>Motiva.</head>
                     <p>Commercii cursus varias de tempore in tempus subire solet revolutiones; si mutatio aliqua
        in substantialibus intercedat, totum vectigal de novo coordinari, si unum tantum aliumve
        articulum particulariter respiciat, horum portoria circumstantiis temporis attemperari
        debent. Substantialis in cursu commercii mutatio raro intercedere solet, et tamen a 1775.
        usque 1788-um, adeoque intra 13 annos, tria nova vectigalia Germanica edita sunt. Hungaricum
        1754-ti substetit quidem per 30 annos, sed ita alteratum, ut ea tantum vectigalis hujus
        puncta, quae Hungarico commercio officiebant, in suo vigore relicta fuerint, uti id in
        Elaborato status actualis <ref>§-pho 54.</ref> et 55. demonstrata sunt. Postea intra 4 annos
        duo etiam Hungarica nova vectigalia edita sunt, nempe 1784. et 1788; tam frequentes novorum
        vectigalium editiones inde evenerunt, quod uno vix edito mox per peculiares ordinationes
        tantae intra paucum tempus quoad plurimarum mercium portoria mutationes irrepserint, ut per
        has ipsa vectigalis substantia fuerit alterata, adeoque novum iterum vectigal edi debuerit,
        id quod ordinata dirigendi commercii ratio certe non exposcit; continuae enim ejusmodi
        mutationes debent mercatorum speculationes perturbare, cum illi hac ratione certum de quotta
        portorii calculum ducere non possint. Expedit itaque ut nec vectigal novum, nisi
        intercedente in <emph>substantialibus</emph> quoad cursum commercii mutatione, edatur, nec
        particularium articulorum portoria, nisi subversante reali commercii Hungarici utilitate,
        mutentur. Ut autem utilitas haec tuto eruatur, politicum Regni Dicasterium, cui locales
        circumstantiae optime notae sunt, audire, fundatisque ejus reflexionibus deferre <pb n="1220"/> convenit. Quodsi id hactenus praestitum fuisset, e continuis quae superioribus
        annis vigebant portoriorum mutationibus forte vix vigesima earum pars locum habuisset. Nunc
        proponebantur mutationes hae per homines aut intrinsecarum Regni circumstantiarum minus
        gnaros, aut subordinandi Germanicis Provinciis commercii Hungarici principiis imbutos, et
        postquam eas Princeps, saepe minus recte informatus, decrevit, Consilio Locumtenentiali
        tantum pro publicatione transmittebantur, quin vel ratio mutationis ejusmodi indicata,
        adeoque hanc expendendi suasque, si res exegisset, in obversum reflexiones proponendi modus
        eidem praebitus fuerit. Naturalis secus in omnibus politicis negotiis haec manipulatio ideo
        tantum per eos, quorum interfuit, impedita fuisse videtur, quia pleraeque hae mutationes
        unice ad deprimendum commercium Hungaricum dirigebatur, prouti id civitas Soproniensis
        specificis duobus exemplis edocuit. Nimirum refert illa quod ut primum <emph>globos</emph>
        et <emph>stratagemata</emph> in Hungaria fabricari Directio Tricesimalis Viennensis
        observavit, statim inductionem <emph>plumbi</emph> uno floreno per centenarium gravaverit.
        Ita etiam quod ad suffocandas, quae in Hungaria pullulare coeperant,
        <emph>argillaceas</emph> fabricas centenario <emph>glutinis </emph> unius floreni 18 xrorum
        vectigal imposuerit. </p>
                     <p>Jam vero frustra audietur Consilium, si Camera omnem talem mutationem per officia
        tricesimalia statim publicare possit; cum enim huic promotio commercii ex officio non
        incumbat, illa tricesimas tantum qua canalem regis proventus considerare, et modo hic
        augeatur, in adoptanda ejusmodi mutatione facilis esse solet, et respective etiam debet.
        Quamprimum autem mutatio ejusmodi tricesimalibus officiis intimatur, haec illam utique
        statim ad effectum deducent; et cum perductam jam in effectum ordinationem revocare
        difficilius sit, justissimae licet Consilii repraesentationes inoperosae plerumque evadent,
        nisi illa, quam proposuimus, cautela stabiliatur.</p>
                  </div>
                  <div>
                     <head>§ 92.</head>
                     <p>Si notabilis aliqua portorii mutatio decernatur, aut exigendo ejusmodi portorio talis
        terminus praefigatur, intra quem mercatores initos jam antea contractus facile explere
        possunt, aut si novum portorium ocius in effectum perducere interest, a contractualibus
        ejusmodi mercibus vetus tantum portorium exigatur.</p>
                     <div>
                        <head>Motiva.</head>
                        <p>Alterum, quod in frequentibus his portoriorum mutationibus mercatores adeoque ipsum etiam
         commercium afflixit, illud fuit: quod hactenus nimium breve, post quod nova ejusmodi
         ordinatio obligare debeat, tempus praefigi consueverit; si exigua tantum portorii mutatio
         intercedat, id quidem rationibus mercatorum parum officere potest. Verum minutae ejusmodi
         mutationes plerumque non ex solidis <milestone unit="page" n="1222"/> dirigendi commercii principiis, sed e
         theoreticis tantum speculationibus, aut praepostero augendi proventus tricesimalis studio
         proponuntur, et nullum ferme realem in cursu commercii effectum producunt; quodsi vero
         notabilis portorii mutatio decernatur, neque tamen sufficiens, quo ordinatio haec obligare
         debeat, terminus praefiniatur, id jam complures mercatores, qui sub confidentia prioris
         portorii de notabili talis mercis quantitate contractus iniverunt, non tantum affligere,
         sed plane prosternere potest. Itaque hac in re, notabilis portorii <emph>mutatio</emph> cum
          <emph>prohibitione</emph> eandem plane subit considerationem, adeoque sicut relate ad
         prohibitionem provisionem hanc necessariam esse <ref>§-pho 80.</ref> Projecti hujus
         ostendimus: ita eam etiam quoad notabilem portorii mutationem locum habere suapte apparet.
        </p>
                     </div>
                  </div>
                  <div>
                     <head>§ 93.</head>
                     <p>Inductorum e Germanicis Provinciis in Hungariam productorum pars illa, quae e venditione
        residua manserit, si revehatur, tricesimae denuo subjaceat.</p>
                     <div>
                        <head>Motivum.</head>
                        <p>Adjacentes Styriae jurisdictiones referunt, quod illatum huic provinciae Hungaricum
         frumentum, si non vendatur, in reditu tricesimam denuo dependere debeat, et quod molitores
         et pistores Pettovienses, Marburgenses, et Graecenses, praetendendo jus
         <emph>praeemtionis</emph> , arbitrarium eidem pretium constituere soleant. Posterius est
         excessus evidens, qui via politica corrigi potest. Quod primum attinet, id quidem in
         vectigali Germanico nullibi praecipitur; cum tamen tricesimatores peculiares saepius
         instructiones accipere soleant, videtur id tardius inter principia vectigalis Germanici
         relatum fuisse: interest itaque ut legislatio Hungarica per <emph>reciprocum</emph>
         commercio Regni consulat. </p>
                     </div>
                  </div>
                  <div>
                     <head>§ 94.</head>
                     <p>Favores illi, qui inductis per Tergestum exoticis articulis in Germanico vectigali
        concedentur, iisdem per Hungaricum etiam vectigal attribuantur, si per Littorale Hungaricum
        importentur.</p>
                     <div>
                        <head>Motiva.</head>
                        <p>Ostendimus in Elaborato Status Actualis <ref>§-pho 54.</ref> 56. 57. et 60. quod
         principio, dum Portus <emph>Tergestinus</emph> et <emph>Fluminensis</emph> pro
          <emph>liberis</emph> declarati sunt, pares utrique favores concessi: restituto tamen Anno
         1776. Hungaricae jurisdictioni littorali Croatico, favores hi quoad Portum
          <emph>Fluminensem</emph> revocati; sed per vectigal 1784. eidem restituti fuerint, quodve
         iisdem hodiedum perfruatur: quare ne favores hi <milestone unit="page" n="1224"/> littorali Hungarico iterum
         adimi possint, principium hoc in legem referendum esse videbatur. Caeterum possunt quidem
         circumstantiae commercii aliquam in ipsis his favoribus seu quoad <emph>speciem</emph>
                           <emph>articulorum</emph> , seu quoad <emph>quottam</emph>
                           <emph>portorii</emph> mutationem deposcere; cum tamen Tergestum et littorale Hungaricum ita
         situentur, ut nulla localis differentia inter utrumque possit subversari, nihil obstat,
         quominus duo haec emporia iisdem vectigalis favoribus perfruantur. </p>
                     </div>
                  </div>
                  <div>
                     <head>§ 95.</head>
                     <p>Pro ea littoralis Hungarici parte, quae adhuc militari jurisdictioni subjacet, idem
        vectigal, quod pro toto Regno elaboratum fuerit, stabiliatur. Tricesimae ejates ab Hungarica
        Tricesimali directione dependeant, et proventus earum non bancali Viennensi, sed Camerali
        Hungaricae cassae inferantur.</p>
                     <div>
                        <head>Motiva.</head>
                        <p>Ostendimus in Elaborato Status Actualis <ref>§-pho 57.</ref> et 59. quod per vectigal A.
         1784. et 1788. confinio Carlostadiensi, et illi Comitatus Zagrabiensis parti, quae
         Comitatum Severinensem aliquo tempore efficiebat, favores aliqui, militaribus tamen longe
         majores quam provincialibus, concessi fuerint. Causa favoris hujus in sterilitate partium
         illarum, et incolarum paupertate collocabatur. Et vero tanta est partium illarum miseria,
         ut ratio conservationis incolarum horum aliquem a legislatione succursum omnino deposcat.
         Quaestio tantum in eo versatur: an id per favores vectigalis, vel vero per aliquam onerum
         publicorum relaxationem opportunius praestari possit; jam vero constat, quod favores
         vectigalis praecipue ad eos, qui quaestum exercent, relaxatio vero alicujus onerum
         publicorum partis ad omnes <emph>ex aequo</emph> dimanaret. Accedit quod quo major est
         vectigalis diversitas, eo difficilior evadat manipulatio tricesimalis, quodve per ejusmodi
         varietates facilior praevaricationibus via aperiatur. Interest itaque, ut partium illarum
         incolis per aequanimem potius aliquorum onerum publicorum relaxationem prospiciatur. Quoad
          <emph>provinciales</emph> posset fortasse iis dimidia contributio relaxari; quoad
          <emph>militares</emph> cum hi variis oneribus subjaceant, ad praefecturam confinii illius
         attineret determinare onera illa quae ipsis relaxare expediens videretur. </p>
                        <p>Quodsi tamen Consilio huic gravius fortasse aliquod momentum obstaret, deberent adminus
          <emph>provincialibus</emph> incolis iidem favores per vectigal Hungaricum attribui, qui
          <emph>militaribus</emph> concedentur. </p>
                        <p>Caeterum ostendimus etiam in provocato Elaborato <ref>§-pho 56.</ref> quod occasione
         incorporati littoralis pars illa, quae post <emph>Novi</emph> usque Venetum
         <emph>Obrovacz</emph> protenditur, militari confinii Carlostadiensis jurisdictioni addicta
         fuerit; quod Bancalis Deputatio Viennensis retenta tricesimarum illarum directionem vetus
          <emph> Trentesimo</emph> , idest <milestone unit="page" n="1226"/> generale illud 5 pro 100 ab omnibus
          <emph>indiscriminatim</emph> mercibus portorium retinuerit; denique quod proventus
         tricesimarum illarum in cassam Bancalem influxerint. An haec per posteriora 1784. et 1788.
         vectigalia mutata sint, ex iis elici non potest. Utcunque sit: si praejudiciosum hoc
          <emph>independentiae</emph> Regni (ut in projecti hujus <ref>§§-phis 58.</ref> et
         <ref>61.</ref> jam ostensum est) institutum adhuc viget, expedit, ut corrigatur; sin,
         justum est, ut lege publica praecaveatur, ne praejudicium hoc iterum aliquando induci
         possit. </p>
                     </div>
                  </div>
                  <div>
                     <head>§ 96.</head>
                     <p>Quodsi tamen pro defigendo inter duo haec Monarchiae membra justo commercii
         <emph>aequilibrio</emph> mutuum potius <emph>tractatum</emph> suscipere expediens videatur,
        denominentur in Diaeta totidem deputati, quot Sua Majestas a parte Germanicarum Provinciarum
        benigne delectura est, et hi tale reciproci vectigalis systema concertent, ut nec Hungaricum
        Germanico commercio nec vicissim subordinetur, sed ut concedendi in respectivo vectigali uni
        parti favores, in alio per aequipollentes favores mutuo compensentur. </p>
                     <div>
                        <head>Motiva.</head>
                        <p>Ut constitutionalis Regni Hungariae <emph>independentia</emph> salva maneat, nullum
         superest medium, quam aut perfectum <emph>reciprocum</emph> , aut mutuus de aequabili
         commercii aequilibrio <emph>tractatus</emph> , ad quem jam Carolus VI. in <ref>Articulo
          119. 1715</ref>, Maria vero Theresia in <ref>Articulo 27. 1741.</ref> provocarunt. </p>
                        <p>Si legislatio Hungarica viam <emph>reciproci </emph> inire debuerit, a propositis
         superius principiis vix poterit declinare. Si <emph>tractatus</emph> suscipiatur, ante
         omnia complananda videntur illa puncta in quibus <emph>reciprocum </emph> et uni et alteri
         parti noceret. Talia sunt, uti in motivis sparsim jam indicavimus: 1-mo. Si retentis
         Germanicis <emph>Provincialibus</emph>
                           <emph>impositionibus</emph> , quibus Hungarica producta, dum illis Provinciis inferuntur,
         actu subjacent, legislatio Hungarica vicissim producta Germanica, dum Hungariae invehuntur,
         iisdem impositionibus, uti projecti hujus <ref>§-pho74.</ref> proposuimus, subjiceret. –
         2-do. Si retento pro artefactis Hungaricis, dum Germanicas ditiones subeunt, <emph>dimidio
         </emph> exotico portorio artefacta Germanica vicissim, dum in Hungariam inducuntur, eidem
         portorio, uti projecti hujus <ref>§-pho 76.</ref> projectaveramus, per vectigal Hungaricum
         subjicerentur. – 3-tio. Si retento pro quaestoribus Germanicis <emph>naturalisationis
         </emph> exoticarum, non prohibitarum mercium beneficio, idem in vectigali Hungarico pro
         quaestoribus Hungaris vicissim, uti <ref>§-pho 87.</ref> proposueramus, stabiliretur. –
         4-to. Si nec Hungaricum vinum in Germanicas ditiones, nec vicissim, ut <ref>§-pho 75.</ref>
         proposuimus, nisi <emph>per axem</emph> devehi posset. – 5-to. Si retento in Germanico
         vectigali gravi illo, quibus <emph>boves</emph> Hungarici, si per Germanicas Provincias in
         exteras oras depellantur, <add>subjacent</add>, transituali <milestone unit="page" n="1228"/> portorio,
         illi articuli Turcici, qui Germanicis Provinciis per Hungariam inferuntur, in vectigali
         Hungarico pari transituali portorio, ut <ref>§-pho 86.</ref> statuimus, subjicerentur.
         Denique – 6-to. Si illatorum in Styriam productorum Hungaricorum pars illa, quae vendi non
         potuit, in reditu tricesimam iterum dependere deberet, in vectigali vero Hungarico
         Germanica producta, ut <ref>§-pho 93.</ref> proposuimus, eidem oneri reciproce
         subjicerentur.</p>
                        <p>Complanatis his punctis excutiendi venirent illi articuli in quibus mutua compensatio
         locum habere potest. Qua quidem in re generale fortasse illud principium posset adoptari
         ut, cum Hungaria <emph>naturae productis</emph> , Germanicae vero Provinciae
          <emph>artefactis</emph> praevaleant, in vectigali Hungarico tales Germanicis artefactis
         favores concedantur, qui aequipolleant illis, quos Germanicum vectigal <emph>Hungaricis
          productis </emph> est concessurum. </p>
                        <p>In particulari quoad <emph>importationem exoticam</emph> : 1-mo. Possent fortasse seu
         prohibitiones, seu gravia illa, quibus <emph>exotica artefacta</emph> modo subjacent,
         portoria pro favore Germanicorum artefactorum in Hungarico vectigali (praeter mox
         specificandos articulos) retineri, si vicissim talia <emph>exotica naturae producta</emph>
         , quibus hae Provinciae ex Hungaria provideri possunt, uti sunt <emph>cineres
         clavellati</emph> , <emph>gallae quercinae</emph> , <emph>pelles leporinae</emph> , et
          <emph>cutes</emph> bovinae, vitulinae, ovinae, et hircinae in Germanico vectigali eidem
         prohibitioni aut iisdem portoriis vicissim subjiciantur. </p>
                        <p>2-do. Cum in Germanico vectigali exotica, quae pro fabricis illarum Provinciarum
         necessaria sunt, materialia in consumtionali portorio alleviata sint, possent vicissim in
         Hungarico vectigali <emph>subtiliorum </emph> adminus <emph>pannorum</emph> , <emph>telae
         </emph> item <emph>Silesiacae</emph> et <emph>Polonicae</emph> , pro quibus populi hi
         copiosiora vina Hungarica eveherent, portoria ab eadem proportione alleviari. </p>
                        <p>
                           <emph>Quoadinductionem</emph>
                           <emph>haereditariam</emph> : posset Germanicis <emph>artefactis</emph> levius tantisper
         portorium in vectigali Hungarico defigi, quam vicissim: ita tamen, ut e contra
          <emph>Hungaricis productis </emph> in Germanico vectigali levius ab eadem proportione
         portorium defigatur, quam vicissim. </p>
                        <p>
                           <emph>Quoad eductionem ad extra</emph> : in casu illo, quo Germanicae Provinciae
         necessariorum pro fabricis suis crudorum materialium, quae Hungaria suppeditare potest,
         defectum re ipsa paterentur, posset horum eductio <emph>ad extra</emph> per
         administrationem Hungaricam ad certum aequanimem terminum prohiberi, ita ut vicissim, si
         aliquorum Germanicorum artefactorum, v. gr. ferreorum instrumentorum, quibus Hungaria eget,
         pretium nimis assurgeret, horum <emph>eductio ad extra </emph> per administrationem
         Germanicam perinde prohibeatur. </p>
                        <milestone unit="page" n="1230"/>
                        <p>
                           <emph>Quoad eductionem haereditariam</emph> : posset illorum materialium Hungaricorum,
         quibus Germanicae fabricae praecipue indigent, essituale portorium in Hungarico vectigali
         minus defigi, ita ut vicissim in Germanico vectigali, illis fabricatis Germanicis, quibus
         Hungaria plurimum eget, v. gr. ferreis artefactis, levius perinde essituale portorium
         defigatur. </p>
                        <p>
                           <emph>Quoad transitum</emph> : pro casu illo, quo merces exoticae in aliam iterum exoticam
         Provinciam seu per Hungariam, seu per Germanicas Provincias transponuntur, nullus potest
         esse mutuae compensationi locus. Quare pro hoc casu interest, ut aequale quoad omnes
         articulos <emph>transitus</emph> portorium pro utroque hoc Monarchiae membro stabiliatur. </p>
                        <p>Dum vero exoticae merces seu per Germanicas Provincias in Hungariam, seu vicissim pro
         consumtione inferuntur, expediret fortasse, ut liber ab utrinque <emph>transitus</emph>
         admittatur. Quodsi tamen id rationibus Aerarii Regii obstare videretur, posset hic quoque
         mutua compensatio ita institui, ut <emph>septemtrionalibus </emph> et
         <emph>occidentalibus</emph> mercibus, quae per Germanicas Provincias Hungariae pro
         consumtione inferuntur, in vectigali Germanico idem transituale portorium imponatur, quod
         Hungaricum vectigal <emph>orientalibus </emph> mercibus, quae vicissim per Hungariam in
         Germanicas Provincias invehuntur, v. gr. lanae macedonicae, gosypio, aliisque turcicis
         articulis imponet. </p>
                        <p>His quoque punctis complanatis, posset deinde principium illud adoptari, ut quoad
         reliquos <emph>indifferentes</emph> tam exoticos, quam et haereditarios articulos, qui sub
         mutuam compensationem cadere non possunt, aequalia tam consumtionis, quam et eductionis
         portoria in utroque vectigali defigantur, una vero proposita superius in <ref>§§-phis
          projecti hujus 67.</ref>
                           <ref>79.</ref>
                           <ref>80.</ref>
                           <ref>89.</ref>
                           <ref>90.</ref>
                           <ref>92.</ref> et <ref>94.</ref> principia veluti utrique parti applicabilia in utroque
         vectigali adoptentur. Principia vero in <ref>§§-phis 69.</ref>
                           <ref>77.</ref>
                           <ref>80.</ref>
                           <ref>91.</ref> et <ref>95.</ref> veluti Hungariae particularia pro Hungarico tantum
         vectigali retineantur. </p>
                        <p>Fieret hac ratione ut Hungaricum Germanico commercio non subordinetur, sed salva
         constitutionali Hungariae <emph>independentia</emph> justum inter utrumque Monarchiae
         membrum commercii <emph>aequilibrium</emph> inducatur; fieret etiam ut utraque Monarchiae
         parte ad naturalem suum statum reposita solutum modernis vinculis commercium
          <emph>Hungaricum </emph> tantisper efflorescat; <emph>Germanicum </emph> vero loco
          <emph>factitii,</emph> quo nunc gaudet, floris <emph>naturalem</emph> et longe solidiorem
         ex ipsa Hungariae prosperitate basim accipiat; fieret denique ut ipsa Monarchia, si loco
         unius <emph>florentis</emph> , alterius vero <emph>languidi</emph> membri utrumque a
         proportione validum efficiatur, majores in complexu vires acquirat. </p>
                        <milestone unit="page" n="1232"/>
                     </div>
                  </div>
               </div>
               <div>
                  <head>Articulus XXX.</head>
                  <argument>
                     <p>Quoad objectum viarum.</p>
                     <p>De viarum instauratione et conservatione.</p>
                  </argument>
                  <div>
                     <head>§ 97.</head>
                     <p>Singulus comitatus et civitas <emph>principales</emph> , quas in gremio sui habet,
         <emph>commerciales </emph> vias praeferenter instaurare et postquam instauratae sunt
        conservare obligatur. Post has aliis <emph>collateralibus commercialibus</emph> ,
         <emph>postalibus</emph> , item et <emph>militaribus</emph> viis curam impendere debet. In
         <emph>privatas</emph> , quae majorem tantum itinerationis commoditatem pro objecto habent,
        nonnisi postremo loco laborem impendere liceat. Vias autem tales quae unice in beneficium
        adjacentis alicujus Germanicae Provinciae, Regno vero in detrimentum cederent, contigui
        comitatus per sui gremium continuare non obligantur. </p>
                     <div>
                        <head>Motiva.</head>
                        <p>Hactenus nulla quoad objectum viarum legis provisio exstitit, et ideo negotium hoc per
         administrationem publicam tantum pro re nata curabatur. Expedit itaque ut legislatio circa
         hoc quoque objectum aliqua principia defigat, juxta quae opus hoc per totum Regnum
         aequaliter procuretur.</p>
                        <p>Quod nulla amplior tantisper regio viis commercialibus carere possit, jam in Elaborato
         status actualis <ref>§-pho 68.</ref> ostendimus. Et vero non potest commercium fortuito
         exsiccandarum per temperiem aëris viarum casui committi. Saepe in vere et autumno, quo
         illae, ni instauratae sint, plurimum impeditae esse solent; maxima eductionis occasio se
         offert, idque tempore vigentis in Italia aut Gallia frumenti caristiae plerumque evenire
         consuevit. Non raro media aestate pluviae et exundationes vias ita corrumpunt, ut
         constitutae jam sub transportu merces pro stipulato termino ad locum destinationis suae
         pertingere non possint; id quod mercatoris creditum uno ictu prosternere potest. Et ideo
         viarum reparatio, quamquam nulla adhuc lex obligatoria exstiterit, hactenus etiam sponte
         curabatur.</p>
                        <p>Verum cum nulla jurisdictio omnes, quas curare sua interest, vias simul perficere
         potuerit, circa ipsum laboris hujus ordinem magna hactenus in Regno varietas viguit.
         Urgebantur potissimum <emph>postales</emph> viae, tamquam commeatui publico deservientes;
         status <emph>militaris</emph> quandoque pervicit ut aliquae suscipiendis tantum per
         intervalla transennis deserviturae viae, cum neglectu aliarum, ingenti laboratorum impendio
         construi debuerint. Evenit etiam aliquando, ut illae, quae ad privatam <milestone unit="page" n="1234"/>
         internae tantum itinerationis commoditatem pertinent, aliis postpositis, elaboratae
         fuerint. Interest itaque, ut ipsarum viarum <emph>praeferentia</emph> lege definiatur. </p>
                        <p>Sicut <emph>commerciales</emph> , ut <ref>in jam provocato Elaborato et §-pho</ref>
         ostendimus, ita etiam <emph>postales</emph> viae in <emph>capitales </emph> et
          <emph>collaterales </emph> dividuntur. <emph>Capitales </emph> Hungarici commercii ductus,
         utpote Vienna, et respective Posonio ad littorale, nec non in Transilvaniam; item e
         littorali ad limites Galliciae, alioquin una capitalem postae cursum efficiunt; adeoque de
         his vix dubitari potest, quod prae <emph>militaribus </emph> viis, utpote quae transennis
         et transportando bellico commeatui per intervalla tantum deserviunt, perfici et conservari
         debeant. </p>
                        <p>Dantur tamen adjacentes Germanicis Provinciis comitatus, quos nullos capitalium illorum
         ductuum contingit, sed qui potissimum cum aliquo adjacentis Germanicae Provinciae emporio
         commercium exercent. Respectu horum, ut ducens ad tale emporium via, etiamsi nullus in illa
         postalis cursus existat, pro <emph>principali</emph> reputetur, et prae alia seu
          <emph>collaterali postali</emph> , seu etiam <emph>militari</emph> via praeferenter
         curetur, justum videtur. Et hoc sensu accipi debet prima propositae legis pars, ut
         principales commerciales viae praeferenter curentur. </p>
                        <p>Pro <emph>collateralibus commercialibus</emph> viis, ut <ref>in provocato Elaborato et
          §-pho</ref> explicatum est, illae reputantur, quae ex emporio aliquo seu ad capitalem
         ductum, seu ad aliquam fluvialis navigationis stationem ducunt. Inter has item
          <emph>postales</emph> et <emph>militares</emph> vias, quasnam praeferenter elaborari
         expediat, nonnisi locales circumstantiae determinare possunt. Quare hic secunda classis
         promiscue assignanda videbatur. </p>
                        <p>Reliquae omnes nonnisi internam ipsius comitatus communicationem majoremque itinerationis
         commoditatem respiciunt, et pro <emph>privatis</emph> considerantur, quibus nonnisi
         postrema series assignari potest. </p>
                        <p>Caeterum ordinarie quidem facilis inter advicinantes provincias communicatio in
         reciprocum beneficium cedere solet. Sunt tamen casus in quibus via aliqua uni tantum parti
         utilis, alteri noxia est. In ejusmodi casu justum non est, ut posterior haec jurisdictio ad
         continuandam in sui gremio talem viam cogatur. Recens ejus exemplum est in via Metlicensi;
         incolae enim Carnioliae videntes, quod reserata jam per littorale Hungaricum directa
         exotica importatione exoticorum articulorum inductio per Carolinam Carlostadium cursum
         accipere incipiat, tantum ut id efficiant, ne per littorale Hungaricum quidquam
         Carlostadium promoveri possit, conflarunt Labaci societatem, quae eosdem articulos Tergesto
         per Labacum, et viam Metlicensem Carlostadium devehere sibi praefixit. Cum via haec majori
         ex parte per Comitatum Zagrabiensem decurrat, ille vero nullum prorsus beneficium ex illa
         habere possit, imo a contrario, si societati illi propositum suum succedat, tota via
         Carolina, et copiosus, qui se juxta eam sub unica procurandae sibi e <milestone unit="page" n="1236"/>
         beneficio vecturisationis subsistentiae confidentia defixit, populus uno ictu ruinaretur,
         non videtur comitatus ille ad viam hanc in proprium suum detrimentum conservandam cogi
         posse.</p>
                     </div>
                  </div>
                  <div>
                     <head>§ 98.</head>
                     <p>Quae viae ad quam harum classium in singula jurisdictione pertineant, adeoque specificum
        in conformitate jam praestabilitae <emph>praeferentiae</emph> laboris viarum ordinem, uti et
        accomodam respectivis localibus situationibus constructionis earum normam sua Majestas
        Sacratissima auditis praevie sufficienter localibus jurisdictionibus, via Consilii
        Locumtenentialis determinabit, haeque emanandae eadem via decisioni Regiae se ultro
        conformare tenebuntur. </p>
                     <div>
                        <head>Motiva.</head>
                        <p>
                           <emph>Capitales </emph> commercii Hungarici ductus, qui ad tres praecipuos externae
         eductionis passus, <emph>Poloniam</emph> , <emph>Valachiam</emph> , et
         <emph>Moldaviam</emph> ; nec non <emph>Littorale</emph> ducunt, res ipsa jam stabilivit. In
         his parum jam ad perfectionem desiderari, conservationique tantum viarum harum intendendum
         esse, <ref>in jam provocato Elaborato et §-pho</ref> ostendimus. Circa illas etiam, quae ex
         adjacentibus Germanicis Provinciis comitatibus in vicina harum emporia ducunt, vias, quas
         perinde pro <emph>principalibus</emph> declaravimus, vix aliqua subversari potest
         difficultas; verum quoad <emph>collaterales</emph> , quae ex aliquo emporio in
          <emph>capitales </emph> ductus vergunt, uti et <emph>postales</emph> , et
         <emph>militares</emph> , vias, plures jam quaestiones exoriri possunt, veluti an emanaturum
         inde beneficium necessarias in ejusmodi labores impensas compensaturum sit? Qua viam
         ejusmodi ducere expediat? et similia. Haec decidere utique ad <emph>executivam</emph>
         pertinet potestatem; haec autem, ut id praestet, circumstantialem de singula ejusmodi via
         informationem capere debet. Norma etiam constructionis viarum non eadem ubique esse potest,
         adeoque ad potestatem executivam pertinet hanc etiam auditis localibus jurisdictionibus
         determinare. Caeterum omnia quidem haec ad usque etiam eodem tramite procedebant, cum tamen
         id nulla hactenus lege constitutum fuerit, rationibus publici conducere videtur, ut id
         quoque in legem diserte referatur. </p>
                     </div>
                  </div>
                  <div>
                     <head>§ 99.</head>
                     <p>Omnes hae viae interea, donec fundus publicus constabilitus fuerit, gratuitis, uti
        hactenus usus invaluit, laboratoribus perficiantur. Ne tamen id in sensibile plebis
        aggravium vergat, una domus non plures quam 24 manuales, aut 12 jugales operas ita praestare
        teneatur, ut in quantum opus hoc minus populosis domibus onerosum foret, comitatus partem
        ejus aliis magis populosis adjicere, resultaturam tamen per hanc <emph>quottam</emph> clavim
        nunquam transgredi possit. Labor etiam viarum tempore messis, falcaturae, et vindemiae
        nonnisi in extrema forte necessitate suscipiatur. </p>
                     <milestone unit="page" n="1238"/>
                     <div>
                        <head>Motiva.</head>
                        <p>
                           <emph>Gratuiti </emph> pro viis publicis <emph>laboratores</emph> hactenus usu tantum
         invaluerunt. Nemo piorum patriae civium est, qui non ardenter optaret, ut plebs onere hoc
         nunc statim sublevari possit. Verum cum indispensabilis haec status necessitas ante
         constabiliendum <emph>fundum publicum </emph> nulla alia ratione expleri possit, nihil
         reliqui videtur, quam ut certi oneri huic limites per legem defigantur. Hactenus enim illud
         arbitrarie, adeoque diversimode imponebatur. Proposita clavis pro domibus <emph>populosis
         </emph> sat moderata esse videbatur; si enim duos manuales mittat spatio duarum, si duos
         jugales spatio unius hebdomadae totum laborem absolvet. Verum domus <emph>minus
         populosae</emph> onus hoc magis jam resentirent. Et ideo comitatus auctorisandi censebantur
         ut obventuram sibi quottam a ratione populositatis repartiri possint. Minor quotta vix
         stabiliri posse videtur, cum Deputatio quottae huic illos etiam laboratores imputandos esse
         infra propositura sit, qui ad removenda navigationis impedimenta necessarii erunt; caeterum
         plebs onus hoc minus sentiet, si <emph>messis</emph> , <emph>falcatura</emph> et
          <emph>vindemia</emph> a labore excipiatur. In aliquibus comitatibus usus hic jam invaluit,
         ut duo sint laboris viarum termini, quorum singulus per sex hebdomadas durat. Primus in
          <emph>Majo </emph> et <emph>Junio</emph> , alter in <emph>Augusto</emph> et
          <emph>Septembri</emph> . Cum hac ratione singula domus quottam suam in duabus ratis
         depurare possit, experientia ipsa docet onus hoc plebi sensibile non evenire, et tamen
         notabilem viarum quantitatem cum quotta hac perfici posse. </p>
                     </div>
                  </div>
                  <div>
                     <head>§ 100.</head>
                     <p>Necessaria in viis non teloniatis pro pontibus ligna adjacentia dominia juxta aequanimem
        comitatus repartitionem subministrabunt.</p>
                     <div>
                        <head>Motivum.</head>
                        <p>Viae publicae non tantum plebis, sed nobilium etiam usui perinde deserviunt. Cum hi
         insuper immunitate a teloniis gaudeant, non dubitavit Deputatio quod exiguum hoc bono
         publico sacrificium ultro facturi sint, praesertim cum usus hic in nonnullis comitatibus
         alioquin sponte invaluerit. Quodsi enim necessaria pro omnibus, qui in viis publicis
         situantur, pontibus ligna, e Cassa Domestica comparari deberent, plebem totum et laboris,
         et expensarum onus maneret, cui sustinendo in comitatibus illis, qui longos et
         commercialium, et postalium et militarium viarum tractus habent, eadem minime
        sufficeret.</p>
                     </div>
                  </div>
                  <div>
                     <head>§ 101.</head>
                     <p>Pontes in capitalibus ductibus super fluviis Danubio, Tibisco, Mura, Dravo, Savo, <pb n="1240"/> et Colapi constructi, aut construendi, si per privatos e proventu
         <emph>moderatae</emph> tariffae debite sustineri non possint, per publicum ad rationem
        Commercialis Fundi ita recipiantur, ut id, quod e proventu teloniali defecerit, exinde
        suppleatur. </p>
                     <div>
                        <head>Motiva.</head>
                        <p>Naula cursum Commercii ita impediunt, ut hujus incrementum ne sperari quidem possit,
         donec haec in <emph>capitalibus</emph> ductibus, praesertim majori numero subsistunt.
         Constat quod ante non multos adhuc annos primum <emph>capitalem </emph> commercii Hungarici
         ductum Vienna et Posonio ad littorale quatuor naula impediverint, in <emph>Mura</emph> ,
          <emph>Dravo</emph> , <emph>Savo</emph> , et <emph>Colapi</emph> ; sed et constat quod
         languidus fuerit tempore illo commercii cursus. Post instratos pontibus fluvios illos
         commercium in hoc ductu in duplo adminus accrevit. Si neglectis his pontibus naula denuo
         reducantur, ejus cursus ab eadem certe proportione diminuetur. Verum pontium in magnis his
         fluviis seu erectio, seu conservatio adeo sumtuosa est, ut e proventu
         <emph>moderatae</emph> tariffae vix sustineri possit; si autem haec nimis elevetur,
         indubitatum commercii cursui adfert impedimentum. Recens est prioris propositionis exemplum
         in ponte Dravano Varasdinensi. Hujus enim administrationem comitatus ejusdem nominis ante
         paucos annos susceperat, et licet tam in constructione, quam et in conservatione ejus
         subsidio gratuitorum lavoratorum usus sit, tantas tamen insper habuit expensas, ut ad
         antevertendam plebis ruinam clementiam Principis implorare coactus sit, quo pontem hunc sub
         cameralem administrationem recipere dignetur, id quod superiori anno a gratia Principis re
         ipsa etiam obtinuit. </p>
                        <p>Posset quidem istud fundi publici onus ea fortasse ratione praeverti, si nobilitas
         generoso boni publici stimulo excitata ab immunitate sua quoad hos adminus pontes sponte
         recederet. Verum donec id impetretur, ne profusi jam tot sumtus incassum recidant, vix
         aliud medium superest, quam ut, si proprietarius talis pontis e proventu moderatae tariffae
         eum debite sustinere non possit, is ad rationem fundi publici recipiatur. Felix pontis
          <emph>Pestiensis</emph> inter duas jam utcunque florentes civitates situatio facit, ut
         etiamsi gravis ejus moderna tariffa in favorem commercii tantisper diminuatur, e proventu
         tamen suo facile possit sustineri. <emph>Tibiscanus</emph> ad Szolnok, <emph>Muranus</emph>
         et <emph>Dravanus</emph> pons jam alioquin sub administratione Camerali constituuntur;
         agitur itaque de <emph>Savano </emph> tantum et <emph>Colapiano</emph> , quos Civitates
         Zagrabiensis et Carlostadiensis haud diu amplius sustinere poterunt, et si quem fortasse
         adhuc alium in fluviis his pontem commercii cursus successive requirat. Verum donec horum
         seu sumtuosior reparatio, seu etiam nova constructio necessaria sit, fundus etiam publicus
         ad talem consistentiam ponendus speratur, ut onus hoc facile supportare possit; interest
         autem, ut hac de re interea etiam lege provideatur. </p>
                        <milestone unit="page" n="1242"/>
                     </div>
                  </div>
               </div>
               <div>
                  <head>Articulus XXXI.</head>
                  <argument>
                     <p>De teloniis.</p>
                  </argument>
                  <div>
                     <head>§ 102.</head>
                     <p>Comitatus omnia in gremio sui constituta telonia denuo investigent, et quae seu
         <emph>titulo,</emph> idest privilegio, seu <emph>merito</emph> idest pontium aut viarum
        reparationis onere, destitui, aut quibus producenda privilegia applicari non posse
        compererint, statim aboleant. </p>
                     <div>
                        <head>Motiva.</head>
                        <p>Investigationes ejusmodi saepius quidem jam susceptae sunt. Certum tamen est, quod
         complura illegalia telonia partim adhuc vigeant, partim post investigationes illas
         irrepserint. Interest itaque novas ad effectum tot patriarum legum investigationes
         suscipere.</p>
                        <p>In sensu legum Regni telonia usu acquiri non possunt, sed proprietarii tenore
          <ref>Articulorum 23. Sigismundi Decr. VI.</ref>
                           <ref>Art. 87. Vladisl. Decr. <num value="3">III</num>.</ref> et <ref>Articulo 12. 1566.</ref>
                           <emph>litteras</emph>
                           <emph>primariae institutionis</emph> , idest impetrata super teloniis privilegia producere
         tenentur. Proinde, qui privilegio caret, <emph>titulo</emph> possessorii destituitur,
         adeoque tale telonium eo ipso cassari debet. </p>
                        <p>
                           <emph>Sicca </emph> quoque telonia etiamsi privilegio provisa numerosis jam legibus
         abrogata sunt, quia collatio proventus telonialis non est pure <emph>lucrosum</emph>
         privilegium, sed est partim etiam <emph>onerosum</emph> , idest reparandi alicujus pontis
         aut viae onere affectum. Proinde ubi nullus oneri ejusmodi locus est, ibi
         <emph>meritum</emph> telonii cessat, adeoque nec proventus telonii exigi potest. Per
         mutationes autem fluviorum evenit frequenter ut ubi olim ponte opus fuit, nunc is
         necessarius non sit; privilegia itaque ejusmodi, tamquam <emph>merito </emph> destituta,
         suapte evanescere debent. </p>
                        <p>Caeterum privilegium telonii plerumque loco affixum est, adeoque si <emph>meritum</emph>
         telonii in loco privilegiali cesset, non potest illud alteri loco applicari. Itaque
         translata etiam ejusmodi telonia cassari debent, nisi forte privilegium adeo generale sit,
         ut privilegiato in quocunque terrarum suarum loco telonium erigendi facultas concedatur;
         tunc enim tenor privilegii relate ad loca, quae meritum telonii habent, observari debet.
        </p>
                     </div>
                  </div>
                  <div>
                     <head>§ 103.</head>
                     <p>In reliquis teloniis conscribant parte ex una actuale singuli telonii onus, parte vero <pb n="1244"/> ex alia eruendum e sexennali diametro proventum. Quo facto relicta pro lucro
        proprietarii una tertia correspondens reliquis duabus tertiis seu in pontibus, seu in viis
        onus justo calculo exscindant.</p>
                     <div>
                        <head>Motiva.</head>
                        <p>Quod privilegium telonii sit partim <emph>lucrosum</emph> , partim vero
         <emph>onerosum</emph> paulo ante ostendimus; ut justa inter <emph>lucrum </emph> et
          <emph>onus</emph> proportio defigatur, res ipsa exposcit. Hactenus lex quottam oneris eo
         tantum definivit, ut teloniatus <emph>pontes</emph> , <emph>accessum </emph> item et
          <emph>recessum </emph> reparare teneatur, quin vel spatium, quod sub categoriam
          <emph>accessus </emph> et <emph>recessus</emph> cadere debeat, per <emph>orgias</emph>
         determinaverit. Et ideo variae hac de re quaestiones, et frequentes inter jurisdictiones
         publicas et teloniorum possessores differentiae, ut <ref>in jam provocato Elaborato et
          §-pho</ref> ostendimus, suboriuntur. Sed et secus provisio haec non praebet justam inter
         ipsa teloniata dominia proportionis mensuram. Cui enim in loco minus frequentato longior
         pons obtigit, is minus privilegii sui beneficium sentit quam alter, cui brevior pons in
         loco frequentioris commeatus obvenit. Eandem improportionem majus etiam aut minus lignorum
         et materialium locale pretium inducit. Interest itaque ut onus telonii certae potius
         proventus quantitati quam fortuito localis situationis casui commensuretur. Fiet hac
         ratione ut et quotta oneris determinata evadat, sicque omnes ea de re quaestiones inter
         comitatus et teloniata dominia praescindantur, et justa inter ipsos teloniorum possessores
         proportio inducatur: ad eruendum justum proventuum diametrum deberent quidem teloniati
         sexennales rationes exhibere; verum cum in casu investigationis teloniorum eos lex ad
         productionem plane privilegii obstringat, exhibitionem rationum eo minus difficultare
         possunt. </p>
                        <p>Eruta hac ratione justa proventuum quantitate, defalcataque in lucrum proprietarii una
         tertia, pronum deinde erit e locali materialium et operarum pretio determinare, an? et si
         ita, quantum viae spatium titulo <emph>accessus </emph> et <emph>recessus</emph>
         proprietario exscindi debeat? </p>
                        <p>Caeterum an plus vel minus una <emph>tertia</emph> titulo lucri proprietario assignari
         debeat definire ad legislationem pertinebit. </p>
                     </div>
                  </div>
                  <div>
                     <head>§ 104.</head>
                     <p>Eadem occasione proprietarios ad telonia zelo boni publici sponte cedenda disponere
        conentur. De qualicunque tamen succesu comitatus adaequatas Consilio Locumtenentiali
        relationes praestent; istud vero iis combinatis planum efformet super eo: quibus in locis?
        et cum quali tariffa? in casum reperiendi pro redimendis in capitalibus adminus ductibus
         <emph>privatorum</emph> , qui iis sponte decedere noluerint, teloniis fundi, telonia
        publica ita constitui possent, ut illa nec commercium <milestone unit="page" n="1246"/> premant, et tamen
        notabilem pro reparatione viarum harum fundum efficiant; planum vero hoc in proximis
        comitiis referatur.</p>
                     <div>
                        <head>Motiva.</head>
                        <p>Deputatio haec tantam in patriotico regnicolarum zelo confidentiam collocavit, ut
         proponere non dubitaverit quo teloniorum possessores ad cedenda sponte telonia per
         comitatus disponantur. Ad propositionem hanc faciendam ea etiam consideratio illam
         permovit, quod sibi polliceri non possit tantum fundum publicum unquam constabiliendum
         esse, ut ex illo et viae non teloniales conservari, et necessarii, ac mox proponendi
         labores hydraulici perfici possint; omnes vero moderni temporis circumstantiae imperiose
         exigere videantur ut plebs, quae nunc sola et vias reparat, et una censum telonialem
         dependit, hac adminus onerum publicorum parte proximius relevetur.</p>
                        <p>Quodsi teloniorum possessores iis sponte decederent, praesertim si generosum eorum
         exemplum imitando reliqua etiam nobilitas et civitates suae eatenus immunitati ultro
         renunciarent, possent substituenda iis telonia <emph>publica</emph> ita regulari, ut nec
         commercium premant, et tamen sufficientem pro conservandis adminus <emph>capitalibus</emph>
         commercialibus viis fundum praebeant, uti id in aliis Regnis evenire constat. In hunc casum
         utique ad partes Consilii Locumtenentialis pertineret, combinatis omnium comitatuum
         relationibus planum efformare, ubi et cum quali tariffa telonia publica defigi deberent, ad
         id, ut propositi duo fines obtineantur. Ut autem institutum hoc fixam accipiat basim,
         deberet utique sanctionem legis in proximis comitiis obtinere. </p>
                        <p>Sed etiamsi non omnes fortasse possessores teloniorum ad ea cedenda disponi possent,
         sperat tamen Deputatio quod notabilis eorum pars nobile hoc sui in bonum publicum zeli
         argumentum ultro editura sit. In hunc autem casum juvat experiri, an non aliquis pro
         redimendis residuis adminus in <emph>capitalibus</emph> commercialibus viis situatis
         teloniis fundus reperiri possit? Ut autem vel id cognoscatur, necessarium est ut proventus
         singuli ejusmodi telonii constet, quo exinde necessaria pro ejus redemtione summa erui
         possit; adeoque et proposita <ref>praecedenti §-pho</ref> operatio et relationes comitatuum
         in omnem casum necessariae evadunt. </p>
                        <milestone unit="page" n="1248"/>
                     </div>
                  </div>
                  <div>
                     <head>§ 105.</head>
                     <p>Utprimum seu nunc propositus telonialis, seu alter etiam commercialis fundus tantas vires
        acceperit ut sustinendo conservationis viarum publicarum oneri seu in toto seu in parte
        sufficere possit, plebs a praestandis ad has gratuitis laboratoribus seu in toto, seu in
        parte relevetur.</p>
                     <div>
                        <head>Motiva.</head>
                        <p>Ut proventus teloniorum publicorum nullas <add>sic!</add> alio, quam in
         conservationem viarum convertatur, res ipsa alioquin deposcit. Prouti proventus hic
         augetur: ita etiam majori viae quantitati sufficere potest, adeoque ab eadem proportione
         numerus etiam laboratorum publicorum minus necessarius evadit, hacque oneris parte plebs
         jam ultro relevari potest. In <emph>capitalibus commercialibus </emph> ductibus crescens
         cum quotidiano populationis incremento commercium tantam sensim commeatus frequentiam
         procurabit, ut si telonia <emph>privata</emph> per propositos paulo ante modos cessent,
         proventus stabiliendorum publicorum teloniorum conservationi viarum illarum sufficere
         possint. Idem eveniet in aliquibus collateralibus, quae simul commerciales, simul postales
         sunt, viis, adeoque plebs, qua hae viae concernebant, onere hoc ultro exsolvetur. </p>
                        <p>Verum erunt aliquae viae, in quibus citra commercii impedimentum nec tot telonia, nec
         tales tariffae stabiliri poterunt ut eorum proventus oneri huic sufficiant; justitia autem
         non admittit, ut una pars plebis ab aliquo onere relevetur, alia vero sub eodem ultro
         fatiscat: itaque in ejusmodi casu, si via talis reipsa necessaria sit, nullus alius modus
         suppetit, quam ut id, quod in proventibus telonialibus defecerit, per alium unde unde
         conquirendum innocentem fundum publicum suppleatur. Stricta enim justitia exigit, ut
         palmare illud aggravium, quo plebs et vias reparare, et insuper telonia sola ferme
         persolvere debet, successive sufferatur, adeoque legislatio omnem ad assequendum hunc
         scopum sollicitudinem impendere debet.</p>
                     </div>
                  </div>
               </div>
               <div>
                  <head>Articulus XXXII.</head>
                  <argument>
                     <p>De rei vecturariae regulatione.</p>
                  </argument>
                  <div>
                     <head>§ 106.</head>
                     <p>Si vector conventionatas merces ad stipulatum <emph>tempus </emph> et <emph>locum</emph> ,
        quin insuperabile impedimentum eidem se objiciat, non promoverit, praeter amissionem
        residuae adhuc mercedis enasciturum etiam exinde damnum refundet, quod si praestare non
        posset, proportionata etiam corporali poena per localem jurisdictionem afficiatur. </p>
                     <milestone unit="page" n="1250"/>
                     <div>
                        <head>Motiva.</head>
                        <p>Frustra viae instaurantur, nisi una de ordinato vecturarum cursu commercio prospiciatur.
         Id quia uno ictu perfici non potest, interest ut interea idoneae modernae vecturisationi
         regulae praescribantur. Haec cum simplici adhuc casu regatur, evenit quandoque ut vector,
         qui vires equorum suorum tantum ad casum pulchri temporis calculavit, si eum mala tempestas
         deprehendat, merces in primo proximo diversorio aut alio loco deponat, quin vel minimam de
         substituendo sibi alio vectore curam suscipiat. Constat autem quantum saepe detrimenti
         mercatori vel id adferre possit, si merces suae ad stipulatum tempus non advehantur.
         Proinde cum vectores excessum hunc sub ea plerumque confidentia committant, quod praeter
         amissionem residuae adhuc mercedis nulla alia poena eum mansura sit, justum est ut insuper
         et refusione damni, si facultates ejus admittunt, sin, poena corporali plectatur. Et cum
         hac quoque in re varii culpae gradus intervenire possint, poena his utique gradibus
         attemperari debet.</p>
                     </div>
                  </div>
                  <div>
                     <head>§ 107.</head>
                     <p>Si vero insuperabile aliquod impedimentum eidem re ipsa se objiciat, tunc illud locali
        possessionis illius, ad quam usque merces promovere potuerit, judici detegere et merces in
        assignando per hunc loco deponere debebit. Judex vero tenetur commodissimum hunc in finem
        locum sub onere resarciendi, si quod e neglectu officii hujus oriturum est, damni,
        assignare, una et proprietarium de incidenti hoc ocyus edocere.</p>
                     <div>
                        <head>Motiva.</head>
                        <p>Insinuatio impedimenti apud judicem eo etiam fine necessaria est, ut si forte de
         validitate impedimenti quaestio oriatur, haec testimonio judicis facilius dilucidari
         possit; potest autem judex ad assignandum commodum depositorium vel ideo obligari, quia et
         hujus census, et fatigia sua, ut mox dicemus, eidem persolventur; si autem impositae per
         legem obligationi huic non satisfaciat, justum est ut compensatione damni teneatur.</p>
                        <p>Interest etiam ut judex ad edocendum ocyus de hoc incidenti proprietarium obligetur, quia
         quo citius hic de mercibus suis disponere potuerit, eo minus in illis damnum emerget.
         Potest autem judex pagensis, etiamsi scripturae ignarus, id seu medio notarii pagensis, seu
         vicinioris alicujus magistratualis personae facile praestare.</p>
                        <milestone unit="page" n="1252"/>
                     </div>
                  </div>
                  <div>
                     <head>§ 108.</head>
                     <p>Proprietarius accepta hac insinuatione de mercibus suis ocyus disponet, secus damnum, quod
        post tempus, a quo de iis disponere potuisset, emerget, sibi imputandum habebit, fatigium
        etiam judicis, censum depositorii, et alias, si quae enatae sunt, expensas, mutua
        conventione determinandas persolvet; an tamen quoad has regressum ad vectorem habere possit,
        per competentem judicem determinabitur. Quodsi vero partes de expensis transigere non
        possent, has localis jurisdictio limitabit.</p>
                     <div>
                        <head>Motiva.</head>
                        <p>Potest evenire ut seu incurius, seu in praestanda sibi per vectorem, aut judicem pagensem
         indemnitate confidens proprietarius de mercibus suis tardius, ac potuisset, disponat. In
         hoc certe casu damnum omne, quod ab eo inde tempore, quo de illis disponere potuisset,
         emerget, illum manere debet.</p>
                        <p>In casu quo vector sufficientem non deductarum ad stipulatum terminum mercium causam non
         assignet, quod has quoque expensas portare debeat, jam supra statutum est. Verum etiamsi
         sufficientem facti sui rationem reddat, adhuc variae circumstantiae emergere possunt, quae
         dubium efficiant, an expensas proprietarius vel vero vector debeat supportare; quare id
         cognitioni judicis, modo mox declarando deferendum censebatur.</p>
                     </div>
                  </div>
                  <div>
                     <head>§ 109.</head>
                     <p>Controversia, quae in ejusmodi casibus seu circa allegandi per vectorem impedimenti
        realitatem aut validitatem, seu circa enascituram tam in promotione, quam in depositione
        mercium deteriorationem exorientur, localis jurisdictio <emph>summarie</emph> decidet, et
        sententiam suam statim effectui mancipabit; salva parti, decisione hac non contentae,
        praetensionem suam solenni juris via in forma novi prosequendi facultate. Quaestiones tamen,
        quae circa causatum proprietario mercium propter has ad stipulatum tempus non advectas
        damnum emergent, non <emph>summaria</emph> , sed <emph>ordinaria</emph> juris via coram
        competenti foro pertractentur. </p>
                     <div>
                        <head>Motiva.</head>
                        <p>Provisio haec tantum ad modernae vecturisationis statum refertur. Postquam fora
         mercantilia, quorum organisationis elaboratio Deputationi Juridicae commissa est,
         introducta, et mox projectandus vectorum coetus stabilitus fuerit, legislatio conformem his
         circumstantiis faciet provisionem.</p>
                        <p>In moderno etiam vecturisationis statu ratio promovendi commercii omnino <milestone unit="page" n="1254"/>
         deposcit ut exortae inter <emph>mercatores</emph> et <emph>vectores</emph> differentiae quo
         citius superentur, nimirum ne seu unus, seu alter longum in his discutiendis tempus perdere
         debeat. Questiones autem circa id: an allegatum per vectorem impedimentum seu reale, seu
         sufficiens sit? uti et de eo: an merces seu in promotione, seu in depositionis loco
         deterioratae sint? et si ita: in quo valore? in stationibus a loco ordinariorum fororum
         remotis plerumque exoriri, et in facie loci promptissime decidi possunt. Has ergo per
         localem jurisdictionem <emph>summarie</emph> decidi, et <emph>mercatoris</emph> et
          <emph>vectoris</emph> interest. </p>
                        <p>Faciet quidem innatus homini <emph>amor proprius</emph> ut succumbens appellatam intra
         dominium desideret. Verum cum institutum mercantile promptas exigat solutiones, melius
         prospicietur commercio, si triumphans statim contentetur, succumbenti vero <emph>via
         novi</emph> , coram <emph>ordinariis </emph> foris salva relinquatur. Decisa enim semel
         summarie lite ulterior praetensio e <emph>mercantili</emph> in <emph>civilis </emph>
         objecti naturam transiise videbitur. </p>
                        <p>Et haec est ratio cur e converso exorituras de enato propter non advectas ad praefixum
         tempus merces damno non ad locales jurisdictiones et summariam discussionem, sed ad
         ordinariam juris viam relegandas esse Deputatio existimavit. Quaestiones enim hae tantis
         circumstantiis implicari possunt ut praetensiones ejusmodi civile potius, quam mercantile
         objectum constituere videantur.</p>
                        <p>Caeterum tota haec provisio ad eos tantum commerciales ductus pertinere potest, ubi
         vecturae ad longiores distantias conduci solent, <abbr>v.gr.</abbr> Pestino Canisam, inde
         vero Pettovium. <emph>Viae Carolinae</emph> distincta est hoc in genere ratio; in hac enim
         vecturae de statione ad stationem plerumque conducuntur, adeoque quaestiones etiam inter
         mercatores et vectores de statione ad stationem exoriri solent. Circa modum has decidendi
         varius quidem hactenus usus viguit, fluctuatque in praesens etiam hoc objectum. Cum tamen
          <emph>Flumine </emph> et <emph>Buccari</emph> tribunalia mercantilia jam subsistant,
         illiusque etiam <emph>Carlostadii </emph> proximius inducendi spes adsit, stabilitis vero
         semel foris mercantilibus alia circa objectum hoc provisio fieri debeat, Deputatio ejus est
         demissae opinionis, ut in <emph>Carolina</emph> modernus differentias ejusmodi dirimendi
         modus in suo esse relinquatur; nimirum, ut has Camerales, qui in singula statione defixi
         sunt, Officiales <emph>summarie </emph> cognoscant, succumbens vero ad magistratualem
         personam, quarum una in <emph>Herszina</emph> , alia in <emph>Ravnagora</emph> residet, ita
         provocare possit, ut harum decisio statim effectui mancipetur: parti tamen non contentae
          <emph>ordinaria juris via </emph> in salvo relinquatur. </p>
                     </div>
                  </div>
                  <div>
                     <head>§ 110.</head>
                     <p>Etiamsi <emph>caupo</emph> aut educillator merces, quae devehuntur, ad vectores pertinere
        persuasus aliquid ex iis in sortem factorum per hos in condescensione sua sumtuum bona fide
        acceptaverit, si tamen contrarium eveniat, merces tales, aut earum pretium repetenti eas
        proprietario <emph>gratis</emph> , salvo tamen ad vectores regressu, <milestone unit="page" n="1256"/>
        restituere tenebitur. Si vero bonam fidem docere non possit, proprietarius poenam dupli ab
        illo exigendi jus habebit. Fraudulenti etiam ejusmodi <emph>vectores</emph> in poena dupli
        per locales jurisdictiones aggraventur, si hanc persolvere non potuerint, proportionata
        corporali poena plectantur. </p>
                     <div>
                        <head>Motiva.</head>
                        <p>Etsi raro, potest tamen casus evenire ut vectores merces, quas vehunt, ad se pertinere
         cauponi persuadeant. In hoc tamen etiam casu justum est ut proprietarius ad cauponem, hic
         vero ad vectores regressum habeat. Si in mala fide versetur, duplum est poena satis
         moderata. Si vectores poenam dupli persolvere non possunt, justum est ut proportionatam
         corporalem poenam sustineant; fraudes enim ejusmodi non possunt impunes relinqui.</p>
                     </div>
                  </div>
                  <div>
                     <head>§ 111.</head>
                     <p>Consilium Locumtenentiale, audito et statu mercantili, et localibus jurisdictionibus, in
        singulo capitali commerciali ductu certas permutationis vecturarum commercialium stationes
        defiget, et ut in his coetus vectorum sub concertandis inter hos et statum mercantilem
        regulis coalescat, medio localium jurisdictionum effici procurabit. Inter has autem regulas
        illud praecipue referatur ut vectorum horum coetus in omnibus rem vecturariam concernentibus
        objectis judicio concernentis tribunalis mercantilis se ultro et diserte subjiciat: liberum
        nihilominus sit singulo mercatori vecturas suas etiam extra has stationes per separatos
        contractus permutare.</p>
                     <div>
                        <head>Motiva.</head>
                        <p>Haec est tutissima frequentes inter mercatores et vectores differentias aut impediendi,
         aut tanto promptius componendi via, hoc unicum commercii Hungarici cursum Pestino ad
         Littorale Hungaricum derivandi medium. Ostendimus quippe in Elaborato status actualis
          <ref>§-pho 57.</ref> quod licet <emph>directa</emph> exotica importatio jam per vectigal
         1784-ti reserata sit, licet praeterea Pestino, per Pettovium, Tergestum via quatuor postis
         longior, et secus etiam sumtuosior sit, quam Pestino per Canisam, Carlostadium ad
          <emph>Littorale Hungaricum</emph> , vix tamen aliquid Articulorum exoticorum hac adhuc via
         Pestinum <emph>importetur</emph> , sed tota ferme exotica importatio Tergesto per Pettovium
         Pestinum hodiedum procedat. Et cum <emph>exportatio</emph> ad <emph>importationem</emph>
         naturalem habeat relationem, quod major etiam productorum Hungariae pars, veluti
          <emph>Tabaca</emph> , <emph>Frumentum</emph> 
                           <abbr>etc.</abbr> per Tergestum, quam per Flumen
         exportetur. </p>
                        <p>Constituti eatenus domestici mercatores duas hujus rei causas assignant. Primum quod
         Pettovio usque <emph>Tergestum</emph> res vecturaria ita regulata sit, ut nullo mercatoris
          <milestone unit="page" n="1258"/> seu fatigio, seu periculo merces ad destinatum tempus certo transponantur.
         Ubi e converso Canisa usque <emph>Flumen</emph> et vectores reperire admodum molestum, et
         merces iis concredere periculosum est. </p>
                        <p>Deinde quod defixis Pettovii jam pluribus intermediis mercatoribus quaestor Pestiensis
         non debeat a <emph>primo</emph> plane Tergestino mercatore merces sibi procurare, sed eas a
         Pettoviensi erga moderatam <emph>provisionem</emph> commodius obtinere possit. In
         Fluminensi autem via in nulla adhuc intermedia civitate, imo ne in ipso quidem Carlostadio,
         mercatores ejusmodi exstent. </p>
                        <p>Primum in via Tergestina ea solum ratione effectum est, quod certae permutandarum
         vecturarum stationes defixae, in his vero coetus vectorum ita regulatus sit, ut et mercator
         sumtus transportus in antecessum calculare, et <emph>factor</emph> ejus, ut primum merces
         adveniunt, advocato tantum coetus magistro, securam continuo vecturam habere possit. Donec
         itaque id ipsum in <emph>via Fluminensi</emph> constituatur, nunquam haec concurrentiam
         Tergestinae sustinebit, adeoque Hungaria tot transportuum jacturam eousque semper patietur. </p>
                        <p>Alterum nec Pettovii uno ictu effectum fuit; sed prout commercii cursus per regulatam
         vecturisationem accrevit, ita id ipsum plures mercatores eo sensim allicuit. Si per
         regulandam in via Fluminensi rem vecturariam commercii cursus continuo increscat, eadem
         causa eundem effectum hic quoque producet, defigentque se seu Canisae, seu Zagrabiae, seu
         etiam Carlostadii, intermedii mercatores, medio quorum Pestienses merces
         <emph>Flumine</emph> perinde habere poterunt, sicut nunc eas <emph>Tergesto</emph> obtinent
         per Pettovienses. </p>
                        <p>Caeterum transportus mercium natura sua sub categoriam <emph>objectorum commercialium
         </emph> cadit, adeoque exoriturae circa id quaestiones fora mercantilia, postquam in Regno
         erecta fuerint, suapte respicient. Ad evitandam tamen cum vigentibus hactenus
         jurisdictionis principiis collisionem, interest ut coetus ejusmodi vectorum et sponte, et
         diserte foro mercantili se subjiciat. </p>
                        <p>Et ne coetus hic in monopolium degenerare possit, interest commercii ut stante etiam hoc
         coetu singulo mercatori libertas relinquatur alias etiam vecturas penes distinctos
         contractus conducendi.</p>
                        <p>Objicient se quidem effectuationi instituti hujus complures difficultates; sed has
         superare non ad legislationis, sed ad administrationis publicae partes pertinebit.</p>
                        <milestone unit="page" n="1260"/>
                     </div>
                  </div>
               </div>
               <div>
                  <head>Articulus XXXIII.</head>
                  <argument>
                     <p>Quoad objectum navigationis.</p>
                     <p>De promovenda maritima navigatione.</p>
                  </argument>
                  <div>
                     <head>§ 112.</head>
                     <p>Stabilitis jam in Codice maritimo congruis ad augendum in littorali Hungarico nautarum
        maritimorum numerum professioni huic favoribus, ut progressus instituti hujus constare et,
        si quae se offerant, impedimenta removeri possint, extractus matriculae per Gubernium
        Littoralis Croatici Consilio Locumtenentiali quotannis submittatur.</p>
                     <div>
                        <head>Motiva.</head>
                        <p>Ostendimus in Elaborato Status Actualis <ref>§-pho 69.</ref> quod <emph>navigatio
          nationalis</emph> adhuc in herba versetur, licet et Regnum necessariis ad maritimas naves
         materialibus, et littorale copioso ad navigationem prono populo abundet; interest itaque ut
         legislatio provehendae <emph>maritimae navigationis</emph> curam suscipiat. Ad hanc autem
         promovendam ab augendo nautarum numero exordium fieri debet. Nisi enim numerus nautarum in
         littorali Hungarico augeatur, commercium Hungaricum aliis nationibus, quae propriis navibus
         et producta Regni evehent, et necessarias exoticas merces inducent, semper obnoxium et
          <emph>subalternum</emph> manebit. Littorale hoc in longitudine quidem vix ultra 14.
         Hungarica milliaria protenditur; verum regio haec <emph>solum </emph> sterile,
          <emph>populationem</emph> vero copiosam habet, adeoque cum multae illi seu ab
          <emph>agricultura</emph> , seu a <emph>re pecuaria</emph> et <emph>vinaria</emph> residuae
         manus supersint, incolae ejus ad amplectendum copiosiori numero navigationis institutum eo
         facilius poterunt permoveri, quod in illud naturali quasi inclinatione ferantur. Ut tamen
         scopus hic obtineatur, debent idonei professioni huic favores indulgeri, id quod ad
         objectum <emph>Codicis maritimi</emph> , qui completam nautarum regulationem continere
         debet, refertur. Labor autem hic ad Juridicam pertinet Deputationem. Si necdum peractus
         est, posset fortasse in simultaneo cum hac Deputatione consessu perfici. </p>
                        <p>Inducta semel completa nautarum regulatione progressus instituti hujus dirigenti
         Dicasterio utique constare debet. Ad hunc autem cognoscendum ipsa matricula non est opus,
         sufficit si extractus hujus eidem annue submittatur, nimirum quot Flumine? quot Buccari?
         quot e Portu Regio, aliisque seu <emph>immediate </emph> littoralibus, seu propius
         adjacentibus locis professionem hanc exerceant? quot Tergesti, aut apud exteras nationes
         servitium assumserint? et vicissim. Ex annuis enim ejusmodi relationibus Consilium
         cognoscet, an nautarum numerus crescat, vel decrescat? et si posterius compererit,
         indagabit in causas, hisque remotis progressum instituti hujus denuo facilitabit. </p>
                        <milestone unit="page" n="1262"/>
                     </div>
                  </div>
                  <div>
                     <head>§ 113.</head>
                     <p>In Littorali in scholis nationalibus elementa eorum etiam objectorum pertractentur, quae
        ad artem navigandi navesque construendi conducunt. In capitali vero Littoralis loco, sede
        nimirum Gubernii, cathedra nautices omniumque eorum objectorum, quae haec praerequirit,
        constituatur.</p>
                     <div>
                        <head>Motiva.</head>
                        <p>Si juvenes infimae incolarum plagae illius classis objecta navigationis, veluti
          <emph>geographiae maritimae</emph> , et <emph>astronomiae</emph> elementa jam in ipsis
         nationalibus scholis sibi familiaria reddant, plures certe ad suscipiendum hoc institutum
         animum adjicient. Si insuper elementa constructionis navium in scholis his tradantur, illi,
         qui ad artes mechanicas suapte inclinant, tanto facilius ad hanc profitendam se
         determinabunt. </p>
                        <p>Jam vero sicut <emph>nautarum</emph> , <emph>domesticarumque navium </emph> numerum
         promovere: ita etiam modum suppeditare interest, ut domestici et periti
         <emph>capitanei</emph> , aliique pro navibus necessarii officiales formari possint. Sunt
         quidem aliqui, qui scientiam naves regendi <emph>usu </emph> tantum sibi compararunt; verum
         sicut in omnibus aliis artibus et scientiis, ita in hoc quoque instituto pauci admodum, et
         hi tarde plerumque eo eluctantur. Si <emph>theoriam </emph> discendi occasio adsit, et
         plures, et hi citius ad majores gradus enitentur. </p>
                        <p>Ante complures annos exstabat Tergesti <emph>nautices</emph> cathedra, quae subinde cum
         aliqua concernentium institutum hoc librorum et instrumentorum collectione Flumen translata
         est. Hic illa paucis tantum annis substitit, intra hoc tamen tempus subsidia Cathedrae
         hujus, libri nempe et instrumenta, e fundo litterario Fluminensi notabiliter aucta fuerunt,
         quae omnia simul cum cathedra iterum Tergestum translata sunt. </p>
                        <p>Donec etiam cathedra haec Flumine constitit, praeter <emph>physicam</emph> nulla alia
         nautices <emph>subsidiaria </emph> scientia illic tradebatur, ita ut cathedra haec ad
         formandos potius eos, qui officia in re navali jam obibant, quam ad formandos pro instituto
         hoc alumnos deserviverit. Interest itaque ut non sola <emph>nautices</emph> , sed omnes una
         subsidiariae ejus cathedrae in Littorali Hungarico stabiliantur. Quod qua ratione effici
         possit? ad objectum Deputationis <emph>litterariae </emph> refertur. Forte tamen et hoc
         objectum in mixto cum Deputatione hac consessu pertractari deberet. </p>
                     </div>
                  </div>
                  <div>
                     <head>§ 114.</head>
                     <p>Omnia ad constructionem maritimarum navium necessaria materialia et fabricata e Regno in
        liberos Portus Hungariae absque omni portorio invehi permittantur.</p>
                     <milestone unit="page" n="1264"/>
                     <div>
                        <head>Motiva.</head>
                        <p>Objectum hujus et <ref>sequentis §-phi</ref> immediatum quidem cum vectigali nexum habet;
         cum tamen una ad media promovenda maritimae navigationis referatur, potiori jure hic loci
         pertractandum videbatur.</p>
                        <p>Caeterum constructio navium in liberis portubus utilissime suscipi potest. In hos libera
         alioquin est omnium mercium, adeoque necessariorum etiam pro navibus materialium et
         fabricatorum ab <emph>exotico</emph> invectio. Verum <emph>liberi</emph> etiam Hungarici
         Portus a reliquo Regni corpore per lineam tricesimalem ita praecluduntur, ut praeter eos
         articulos, quibus vectigal favores aliquos per expressum concessit, reliqui ejusdem
         speciei, qui ex iis in- aut educuntur, iisdem, quibus exoticae merces, portoriis
         subjaceant. Interest itaque ut inter <emph>favorisatos</emph> ejusmodi articulos necessaria
         etiam pro navium constructione, quae e Regno haberi possunt, materialia et fabricata
         collocentur, ad hoc, ut ista leviori obveniant, sicque navium fabricatio minus sumtuosa
         evadat. Materialia haec in <emph>asseribus</emph> , <emph>lignis</emph> ,
         <emph>ferro</emph> , <emph>canabibus</emph> , et <emph>pice</emph> consistunt, quae ferme
         omnia e Regno haberi possunt. Id quod proventui tricesimali per id decedet, multipliciter
         compensabitur per augmentum circulationis pecuniae, quam domesticae ejusmodi naves
         procurabunt. </p>
                        <p>Terminum <emph>artefacta</emph> ideo addendum esse Deputatio existimavit, ne forte
         asseres et clavi ad <emph>materialium</emph> categoriam non pertinere dicantur; <emph>funes
         </emph> enim et <emph>tela </emph> e Regno vix petentur, cum littoralis incolae
          <emph>canabes </emph> ex Italia leviori habere possint, et ideo haec soli conficiant.
         Reliqua alioquin sub classem <emph>crudorum materialium </emph> stricte veniunt. </p>
                     </div>
                  </div>
                  <div>
                     <head>§ 115.</head>
                     <p>Advectae domestica navi ad Littorale Hungaricum exoticae non prohibitae merces, dum deinde
        Regno inferuntur, dimidium tantum ejus portorii persolvant, quod ejusdem speciei merces, si
         <emph>extera</emph> navi invehantur, dependunt, frumentum vero, vinum, animalia, et tabaca
        per <emph>domesticas </emph> naves absque omni portorio inde evehantur. Si tamen
         <emph>exteris </emph> navibus educantur, nisi peculiaris ratio aliud suadeat, ipsa etiam
        haec producta, praeter <emph>vinum</emph> , moderato essituali portorio subjiciantur.
        Reliqua Regni producta et artefacta, si <emph>domesticis</emph> navibus e Littorali
        exportata fuerint, iterum dimidium tantum ejus portorii persolvant, cui subjacerent si
         <emph>exteris </emph> navibus educerentur. </p>
                     <div>
                        <head>Motiva.</head>
                        <p>Hactenus per concessos certis exoticis articulis, si hi per portus Tergestinum aut
         Fluminensem, seu deinde domesticis, seu exteris navibus invecti fuerint, favores, <pb n="1266"/> commercii tantum cursus ad Littorale Hungaricum et Germanicum sensim derivari
         procurabatur. Forte excitandae simul <emph>nationali</emph>
                           <emph>navigationi</emph> manum admovere praematurum adhuc videbatur. Et vero
          <emph>exportatione</emph> ad Littorale per recensita in Elaborato status actualis
          <ref>§-pho 55.</ref> obstacula, <emph>importatione</emph> vero <emph>exotica</emph> per
         portus Hungaricos per portoriorum gravitatem, ut ibidem <ref>§§-phis 54.</ref>
                           <ref>55.</ref> et <ref>56.</ref> ostendimus, intercepta, superfluum erat eotum de
         navigatione Hungarica cogitare. Nunc maxima <emph>eductionis </emph> impedimentorum parte
         per repurgatos navigabiles Fluvios, per instauratas solidas vias et provectam per
         populationis incrementum in via Carolina vecturisationem jam remota: directa vero
          <emph>importatione exotica </emph> per <ref>vectigal 1784</ref>, ut <ref>ejusdem Elaborati
          §-pho 57.</ref> apparuit, jam reserata, tempus esse videtur ut Legislatio huic quoque
         objecto curam impendat; nullum autem ad excitandam <emph>nationalem navigationem </emph>
         medium efficacius esse quam ejusmodi <emph>inductionis</emph> et <emph>eductionis</emph>
         favores, exempla omnium, quae hoc potissimum stimulo Commercium suum provexerunt,
         maritimarum gentium satis ostendunt. Nisi favores hi navigationi etiam Hungaricae
         concedantur, omnia, quae praecedentibus §§-phis stabilivimus, media nec <emph>nautarum</emph>
                           <emph>naviumque domesticarum</emph> , nec <emph>nationalium officialium </emph> numerum
         notabiliter augebunt. </p>
                        <p>Dum autem Deputatio haec pro inductis per domesticas naves mercibus dimidium tantum
          <emph>exoticae inductionis</emph> proponit, non ejus est sensus, ut retento illis, quae
         domesticis navibus invehentur, mercibus moderno exotico portorio, iis articulis, qui
         exteris navibus advehentur, alterum adhuc tantum imponatur; sed ut merces domesticis
         navibus inductae dimidium tantum moderni portorii persolvant. Secus enim evenire posset, ut
         domestica navigatione necdum satis instaurata exteris vero mercatoribus portoriorum
         gravitate alienatis Littorale Hungaricum totius <emph>exoticae importationis </emph>
         jacturam faciat. </p>
                        <p>Concedendo <emph>domesticis </emph> navibus favori huic non obstat quod paucae adhuc
         exoticae merces vel <emph>exteris </emph> navibus in portus Hungaricos invehantur; cum enim
         importatio exotica nonnisi ante octo annos reserata sit, naturale est ut haec cum progressu
         temporis suapte accrescat. Deinde favor hic domesticam navigationem eo facilius provehet,
         quo pauciores adhuc exterae naves portubus Hungaricis hactenus insueverunt. </p>
                        <p>Quod <emph>exportationem </emph> attinet: cum Hungaria totum, sub cujus abundantia
         fatiscit, <emph>Frumentum</emph> per alios <emph>passus </emph> educere non possit,
         transportus autem ad Littorale voluminosi hujus a proportione pretii sui articuli sit
         admodum sumtuosus, hujus liberam ab omni portorio, praeter casum domesticae necessitatis,
         per exteras etiam naves exportationem in casibus ordinariis admittere interest quidem; in
         casu tamen vigentis in Italia aut Gallia frumenti caristiae, id exportationem ejus vix
         diminuet, si moderatum evehendo per exteras naves frumento portorium imponatur. Interea
         tamen potest talis circumstantia se evolvere ut qualecunque portorium evectionem <pb n="1268"/> ejus notabiliter minuere possit. Et tali casu generale hoc legis principium
         circumstantiis temporis accomodari debet.</p>
                        <p>Alia ratio est <emph>de vino</emph> , cujus copia Hungaria perinde laborat. Huic enim via
         per Littorale necdum est reserata. Itaque hujus exemtionem ad <emph>exteras</emph> etiam
         naves extendere expedit. Quodsi tamen seu industria mercatorum, seu aliqua commercii
         vicissitudo huic quoque producto certum per Littorale exitum aperiat, possunt hujus etiam
         intuitu eadem, quae de <emph>frumento,</emph> principia observari. </p>
                        <p>
                           <emph>Tabaca</emph> a proportione pretii sui minus quidem voluminosum articulum efficit;
         cum tamen gravem cum <emph>Americana </emph> concurrentiam sustinere debeat, interest ut
         hujus quoque eductio <emph>domesticis</emph> quidem navibus libera, <emph>exteris</emph>
         vero moderato portorio affecta concedatur. </p>
                        <p>
                           <emph>Animalium</emph> sumtuosa perinde est ad Littorale depulsio. Expedit itaque ut horum
         quoque eductio eidem regulae subjiciatur. </p>
                        <p>Reliqua minus voluminosa Regni producta et artefacta, dum <emph>exteris </emph> navibus
         exportantur, si moderato essituali portorio subjiciantur, eductio eorum non impedietur; si
         vero ipsius hujus portorii medietas in favorem <emph>domesticarum </emph> navium
         remittatur, erit hoc novus ad excitandam <emph>nationalem navigationem </emph> stimulus. </p>
                        <p>Instituto huic id universim objici potest, quod cum in ejusdem speciei merce an illa
         domestica navi advecta? vel eadem efferenda sit? discerni non possit, facilis hac ratione
         praevaricationibus via aperiretur. Exoticae enim merces, dum portum liberum subeunt, seu
         domestica, seu extera navi advehantur, tricesimali manipulationi non subsunt; et saepe idem
         mercator ejusdem speciei merces et e domestica et ab extranea navi sibi comparare solet.
         Quomodo ergo has limitaneus tricesimator distinguet, dum eaedem postea <emph>mixtim</emph>
         Regno inducuntur? Idem est de exportatione. Domesticae enim merces, antequam libero portui
         inferantur, admensum sibi portorium dependere debent; tunc autem necdum constare potest,
         an, et quae earum pars domestica? quae extera navi evehenda sit? </p>
                        <p>Verum quoad <emph>inductionem</emph> . Usuale jam est in ejusmodi casibus remedium:
          <emph>stigmatisatio</emph> . Cur haec quoad inductas etiam domesticis navibus merces una
         cum reliquis in similibus casibus consuetis cautelis non posset adhiberi? Quoad
          <emph>eductionem</emph> vero exstat jam exemplum instituti <emph>retrosolutionis</emph> ;
         cur hoc quoad educendas domesticis navibus merces ita induci non posset ut tricesimator aut
         totum, aut partem jam depensi portorii mercatori illi restituat, qui legitimare poterit,
         quod ipsae hae merces domestica navi educendae sint. </p>
                        <p>Nec portorii tricesimalis diminutio aliquem instituto huic obicem ponere potest; donec
         enim domesticis navibus exigua mercium quantitas in- et educetur, exiguum etiam erit quod
         de proventu decedet; id autem per augendam a proportione circulantis pecuniae quantitatem
         satis compensabitur. Quodsi vero in- et eductio <milestone unit="page" n="1270"/> per domesticas naves
         notabilior efficiatur, id ipsum florentis jam nationalis navigationis argumentum praebebit,
         et tunc legislatio accomodam circumstantiis temporis illius facere poterit portorii
         regulationem.</p>
                     </div>
                  </div>
                  <div>
                     <head>§ 116.</head>
                     <p>Si in- aut educendis per Littorale Hungaricum aliquibus articulis sic dictae <emph>primae
        </emph> constitutae fuerint, pro domesticis navibus duplicata <emph>prima</emph> defigatur. </p>
                     <div>
                        <head>Motiva.</head>
                        <p>Praeter frumenti in casu famis, inductioni <emph>primam</emph> aliquam constituere vix
         expedit. Exportationem e contra plurium etiam domesticorum articulorum per <emph>primas
         </emph> ejusmodi promovere saepe interest. Augustus Josephus II, ut navigationem per
          <emph>Mare Nigrum</emph> aperiat, pro singula exportandi hac via frumenti metreta duorum
         grossorum <emph>primam </emph> constituerat. Eductioni <emph>per Littorale </emph> nulla
         hactenus <emph>prima</emph> proposita fuit; indubie quia hanc sibi viam commercium suapte
         jam aperuerat. Erant tamen casus quo exportationem alicujus articuli hac quoque via per
          <emph>primas</emph> ejusmodi promovere expedivisset, et si Fundus Commercialis unquam
         invaluerit, id saepius praestare oportebit. In hoc proinde casu poterit novus nationali
         navigationi stimulus per id addi, ut pro navi domestica <emph>duplicata prima </emph>
         constituatur. </p>
                        <p>Aliquae gentes eo etiam pro excitanda nationali navigatione medio feliciter usae sunt, ut
         exteris navibus nonnisi proprias regioni suae merces in portus suos invehere admiserint.
         Verum medium hoc nonnisi per talem populum tentari potest, qui nationalem navigationem jam
         solide stabilitam habet; secus enim periculum subit, ne saepe necessariis etiam exoticis
         mercibus destituatur. Debet praeterea ejusmodi natio omni <emph>oeconomiae commercio
         </emph> ultro renunciare; utprimum enim illa id constituerit, ab omnibus indubie maritimis
         potentiis statim <emph>reciprocum </emph> accipiet, sicque nec illa cum alterius populi
         mercibus ullum <emph>oeconomiae commercium </emph> exercere poterit. Ac Hungaria quidem de
         nullo adhuc maritimo oeconomiae commercio cogitare potest; cum tamen nationalis ejus
         navigatio adhuc in herba versetur, medium hoc eidem necdum convenire potest. </p>
                     </div>
                  </div>
               </div>
               <div>
                  <head>Articulus XXXIV.</head>
                  <argument>
                     <p>De sufferendis actualis navigationis impedimentis.</p>
                  </argument>
                  <div>
                     <head>§ 117.</head>
                     <p>Cum per totum, qua is Hungariam praetermeat, <emph>Danubium</emph> ; per
        <emph>Tibiscum</emph> vero, inde Szegedino; item per <emph>Savum</emph> , inde Rugvicza;
         <emph>Colapim</emph> autem inde Carlostadio tam <emph>secunda</emph> , quam
        <emph>adversa</emph> aqua navigatio jam vigeat, ad officiosa adjacentium <milestone unit="page" n="1272"/>
        jurisdictionum agenda pertinebit omnem impendere operam, ut interea etiam, donec generale
        regulandae navigationis planum stabilitum fuerit, per <emph> capitales</emph> hos
        navigationis fluvialis canales alvei a truncis repurgentur, et ne novae in eos arbores, aut
        radices incidere possint, ripae in designanda per artis peritos distantia exstirpentur;
        semitae attractoriae, ubi necdum efformatae sunt, instaurentur; ubi vero jam praeexstantes
        collapsae sunt, reficiantur; obstantia denique attractioni navium aedificia aut molae
        removeantur. </p>
                     <div>
                        <head>Motiva.</head>
                        <p>Praeter expositos hoc §-pho labores, ut facilis per hos fluvios navigatio efficiatur,
         deberent alicubi transsectiones fieri, alibi superflui rami occludi, quibusdam in locis
         profundior alveus efformari, aut si saxa obstent, lectus fluvii penes talia loca circumduci
         deberent; etiam in Tibisco repulsuales viae, idest semitae attractoriae Szegedino, si non
         usque <emph>Tokainum</emph> , adminus <emph>Szolnokinum</emph> usque instaurari, uti id in
         Elaborato status actualis <ref>§§-is 70.</ref> 73. et 74. ostendimus. Verum omnes hi
         labores cum generali regulandae navigationis plano nexum habent, ad hoc vero elaborandum et
         stabiliendum longiori adhuc tempore opus est. Quare ne interea ea etiam, quae jam actu
         viget, per capitales hos canales navigatio impracticabilis efficiatur, interest ut in his
         labores eousque etiam pro re nata continuentur; ne vero suscipiendi in aliis collateralibus
         fluviis, in vastioribus stagnis, aut in canalibus communicationis labores cum elaborando
         generali plano fors non concordent, sicque inutiles efficiantur, interest ut ab omnibus his
         interea, uti infra proponemus, supersedeatur. Videbantur autem Deputationi huic labores hi
         alacrius processuri, si eorum obligatio jurisdictionibus diserta lege imponatur. </p>
                     </div>
                  </div>
                  <div>
                     <head>§ 118.</head>
                     <p>Ut labores hi ordinate perfici et jurisdictiones adaequatas circa ejusmodi objecta
        relationes Consilio praestare, istud vero fundatas superinde opiniones Suae Majestati
        submittere possit, jurisdictiones quidem, ubi labores ejusmodi occurrunt, idoneo, et non
        tantum <emph>geometriae</emph> et <emph>geodesiae</emph> , sed et <emph>hydraulicae</emph>
        principiis sufficienter instructo individuo, si eodem adhuc destituuntur, erga stipulandum
        per mutuam conventionem ejus salarium se providebunt. Pro ejusmodi vero geometra nemo per
        jurisdictiones suscipi possit, nisi bonum suum profectum, in <emph>theoria</emph> quidem
        concernentis professoris; in <emph>praxi</emph> vero Departamenti Hydraulici testimonialibus
        edocuerit. Penes Consilium vero stabilitur jam praeexistens Departamentum Hydraulicum cum
        uno directore, necessariis ejusdem adjuncto, et requisito subalternorum individuorum numero. </p>
                     <milestone unit="page" n="1274"/>
                     <div>
                        <head>Motiva.</head>
                        <p>In comitatibus illis, in quorum gremio nulli hydraulici labores occurrunt, sufficiunt
         talia individua, quae labores pontium et viarum dirigere et emergentes circa dimensiones
         urbariales quaestiones dirimere possint, adeoque <emph>geometriae</emph> tantum et
          <emph>geodesiae</emph> principiis instructa sunt. In aliis, ubi hydraulici labores
         frequentes sunt, ut individuum ejusmodi <emph>hydraulicam</emph> etiam scientiam calleat,
         prorsus necessum est. Debent itaque hi majori prae illis stipendio provideri; debet
         stipendium laborum frequentiae, et capacitati individui admensurari, id autem nonnisi per
         mutuam conventionem praestari potest. Ni id fiat, aut pauci ad studium hoc animum
         adjicient, aut capaciores fortunam suam alibi quaerere cogentur, sicque Regnum aut summe
         necessarios hydraulicos labores negligere, aut pro singulo eorum majoribus adhuc sumtibus
         exteros evocare debebit. Caeterum postquam parte ex una omnium harum scientiarum cathedrae
         in universitate jam stabilitae sunt, parte vero ex alia usus ille jam invaluit, ut juvenes
         absoluta studiorum horum <emph>theoria</emph> pro <emph>praxi </emph> ad Departamentum
         Hydraulicum transire soleant, individua ejusmodi jam haud difficulter haberi possunt;
         superest tantum ut diserta lege constituatur, ne ullus, nisi necessariis de utroque hoc
         objecto testimonialibus provisus, per jurisdictiones ad officium geometrae assumi possit. </p>
                        <p>Pro Hydraulico Departamento hactenus director cum duobus adjunctis suffecit; ubi labores
         increverint, posteriorum numerus iis admensurari debebit, subalternis individuis eo
         paucioribus opus erit, quo plures practicantes Hydraulica Schola suppeditabit.</p>
                        <p>Caeterum haec quoque instituta jam hactenus etiam subsistebant. Ad majorem tamen
         consistentiam iis conciliandam legis sanctione firmanda esse videbantur. </p>
                     </div>
                  </div>
                  <div>
                     <head>§ 119.</head>
                     <p>Cum Hydraulicum Departamentum omnes totius Regni hydraulicos labores quoad <emph>ipsum
         executionis modum</emph> immediate dirigere non sufficiat, quinque praeterea
         <emph>dirigentes </emph> geometrae ita constituantur, ut singulo Hungariae circulo unus,
        partibus vero adnexis itidem unus obveniat. Neque tamen aut <emph>dirigentes</emph> hi a
        Departamento Hydraulico; neque <emph>comitatenses </emph> geometrae a
        <emph>dirigentibus</emph> ; sed hi quidem a Consilio; comitatenses vero ab ipsis comitatibus
        dependeant, ab his tantum ordinationes recipiant, et iis vicissim relationes suas praestent.
        Consilium tamen submissas per comitatus geometrarum suorum relationes, si e re
        existimaverit, <emph>dirigentum</emph> revisioni, horum vero opiniones <emph>Hydraulici
         Departamenti</emph> inspectioni transmittere poterit. Intererit etiam, ut in majoris
        momenti laboribus comitatenses quidem cum dirigentibus geometris, hi vero cum Departamento
        Hydraulico quoad ipsum mechanicum manipulandi laboris modum privatam etiam officiosam
        correspondentiam foveant. </p>
                     <milestone unit="page" n="1276"/>
                     <div>
                        <head>Motiva.</head>
                        <p>Jusserat sub <gap/> recenter defunctus Augustus Leopoldus II. ut deputatio haec planum
         etiam organisandi Departamenti Hydraulici elaboret. Nos totam hanc organisationem, qua
         parte illa legislationem respicit, in his concentrari, reliqua ad potestatem executivam
         pertinere, sicque imposito nobis officio nos defunctos esse demisse existimamus, superest
         tantum ut motiva propositae per nos organisationis demisse depromamus. </p>
                        <p>Necdum tantus est scientiarum mechanicarum ac praesertim hydraulices in Regno progressus,
         ut comitatus tam peritis geometris et hydraulis provideri potuissent, ut in eorum judicio
         quoad difficiliores tantisper labores plene conquiesci queat. Debuerunt pro expendendis in
         facie loci eorum opinionibus, pro danda ipsis practica inviatione, pro rectificandis, quae
         hi proposuerant, sumtuum schematibus, e Departamento Hydraulico individua adeo frequenter
         exmitti, ut ea amplius non suffecerint. Ut difficultati huic subveniat, Augustus Josephus
         II. prouti singulo e decem, in quos Hungariam diviserat, districtui unum commissarium
         praefecerat, ita in singulo etiam districtu unum <emph>dirigentem</emph> geometram, majori
         tantisper salario provisum constituit, hancque hydraulicorum laborum graduationem defixit,
         ut hi <emph>dirigentes</emph> labores <emph>comitatensium </emph> geometrarum immediate
         direxerint. Hydraulicum vero Departamentum superiorem in hos utriusque ordinis geometras
         inspectionem ita habuerit, ut si propter laboris alicujus difficultatem ne in dirigentum
         quidem judicio acquiesci potuit, tum primum individua e Departamento Hydraulico ad ocularem
         investigationem exmissa fuerint. </p>
                        <p>Necessitatem intermedii hujus hydraularum gradus haec quoque Deputatio agnoscit; licet
         enim e studio mechanicarum scientiarum capaciora successive individua proditura non
         dubitet, tarde tamen, aut vix unquam tantus erit horum numerus, ut singulus comitatus
         talibus, qui nulla amplius directione egeant, subjectis provideri possit. Accedit quod ab
         eadem proportione, qua capaciora sensim individua prodibunt, labores etiam hydraulicos cum
         progressu temporis accumulandos esse facile praevideri possit, adeoque insufficientia
         Departamenti Hydraulici pro omnibus his laboribus immediate dirigendis porro etiam
         subsistet. </p>
                        <p>Quoad <emph>distributionem</emph> tamen dirigentium geometrarum, debuit Deputatio ab
         instituto Josephino recedere, cum divisio Regni in 10. <emph>districtus</emph> nec eotum
         lege canonisata fuerit, nec nunc ut solo laborum hydraulicorum titulo canonisetur intersit.
         Possunt enim dirigentes per legalium circulorum numerum constitui, et si forte progressu
         temporis unus singulo circulo dirigens non sufficiat, poterit eorum numerus semper a
         ratione circulorum augeri. <milestone unit="page" n="1278"/> Caeterum hydraulicum institutum non potest ita
         organisari, ut comitatenses a dirigentibus geometris, hi vero a Departamento Hydraulico
         dependeant. – Si enim id constituetur, posset ipsum iterum hoc Departamentum alteri extra
         Regnum constituto officio ita subjici, ut externum hoc officium intra limites depromendae
         opinionis non subsistat, sed in ordinandis etiam et inspiciendis laboribus
          <emph>jurisdictionem</emph> in Regno contra constitutionalem ejus
         <emph>independentiam</emph> exerceat; Consilium vero et comitatus simplices tantum
          <emph>canales</emph> efficiantur, per quos ordinationes exteri illius offici in effectum
         deducantur, sicut id sub Josepho II. quoad directionem tricesimarum evenisse praesentis
         projecti <ref>§-pho 60.</ref> jam ostendimus, et prouti id quoad rem
         <emph>rationariam</emph> perinde introductum fuisse constat. Interest proinde ut a
         contrario et Departamentum Hydraulicum, et dirigentes geometrae tamquam Consilii,
         comitatenses vero tamquam comitatuum simplicia instrumenta considerentur, ut nec
         Departamentum Hydraulicum apud dirigentes geometras, nec hi apud comitatenses quidquam
         ordinare, aut vicissim hi suas retrogrado ordine relationes praestare possint; verum ut
         sicut reliqua, ita etiam hydraulica negotia, per canalem <emph>Cancellariae</emph> ,
          <emph>Consilii</emph> , et <emph>localium Jurisdictionum</emph> manipulentur; ut
         Departamentum Hydraulicum et dirigentes geometrae a nullo quam a Consilio ordinationes
         accipere aut suas alteri, quam huic relationes praestare debeant; comitatenses autem eandem
         a comitatibus dependentiam habeant. Tota proinde Hydraulici instituti
         <emph>graduatio</emph> in eo tantum consistere debet ut <emph>comitatenses</emph> geometrae
         pro elaborandis tantum localium hydraulicorum operum planis, et postquam eadem concertata
         fuerint, pro iis effectuandis deserviant. Consilium vero <emph>dirigentes</emph> , tamquam
         in arte sua jam perfectiores, pro discutiendis geometrarum comitatensium planis,
         inspiciendisque, si opus esse existimaverit, eorum laboribus adhibere; Departamento vero
         Hydraulico pro efformandis <emph>generalibus </emph> planis, revidendis, si res ferat,
         ipsorum dirigentium opinionibus, et decidendis, quae seu inter ipsos geometras, seu etiam
         inter jurisdictiones emergent, gravioribus quaestionibus in <emph>regula</emph> uti possit,
         liberum tamen eidem sit pro qualicunque ejusmodi labore seu dirigentem geometram, seu
         aliquod Departamenti Hydraulici individuum adhibere. </p>
                        <p>Ut tamen <emph>officiosa </emph> inter diversorum horum graduum individua
          <emph>correspondentia </emph> vigeat, vel ideo interest ut mechanicae, quae in ipsa saepe
         executione se objiciunt difficultates, tanto promptius superari possint. Exempli causa:
         concertato jam per ordinariam manipulationem plano committitur comitatensi geometrae ut in
         uno fluvii loco ripas muniat, in alio calcar erigat. Hic in ipsa jam executione impingit in
         aliquam difficultatem quam sibi ipsi resolvere non potest. ne hanc comitatui, comitatus
         vero Consilio proponere, sicque longa primum manipulationis hujus via inviationem accipere
         debeat, expedit ut hanc potius dirigenti suo immediate proponat. Hic si eam resolvere
         potest, necessariam continuo eidem det inviationem; <milestone unit="page" n="1280"/> sin, ipse ad
          <emph>Departamentum Hydraulicum</emph> recurrat, deque accipienda inde inviatione
          <emph>comitatensem</emph> geometram continuo edoceat. </p>
                     </div>
                  </div>
                  <div>
                     <head>§ 120.</head>
                     <p>Consilium Locumtenentiale omnia loca illa, in quibus labores ejusmodi necessarii sunt, una
        cum elaborando per locales geometras plano et sumtuum schemate a concernentibus
        jurisdictionibus (quae respectivos etiam dominos terrestres, si opus fuerit, audiendos
        habebunt) sibi referri faciet: super his primum respectivos circuli geometras, tum ipsum
        etiam Departamentum Hydraulicum audiet, sicque demissam superinde opinionem suam Suae
        Majestati repraesentabit, emanandae vero erga hanc benignae resolutionis effectum
        procurabit; ubi tamen generale aliquod planum, quod nonnisi Departamento Hydraulico concredi
        potest, elaborandum veniet, illud semper alicui ejus adjuncto committatur, et super hujus
        demum elaborato director suam depromat opinionem.</p>
                     <div>
                        <head>Motiva.</head>
                        <p>Hydraulica et geometrica opera adeo sumtuosa geometrarum vero plana et opiniones, teste
         quotidiana experientia, adeo dubii eventus sunt, ut singulum <emph>particulare</emph>
         planum duplici, <emph>dirigentis </emph> nempe geometrae et <emph>Departamenti
         Hydraulici,</emph> revisioni subjici omnino intersit. Si <emph>dirigentes</emph> omnes
          <emph>locales </emph> geometras, <emph>adjuncti</emph> vero ipsos <emph>dirigentes</emph>
         artis peritia superaverint, singulum certe publicum opus post binariam ejusmodi revisionem
         feliciori quam hactenus eventu suscipietur. Ad ipsum autem hunc selectum revisiones hae
         multum momenti adferrent. Si enim <emph>dirigens</emph> omnium <emph>localium</emph> ,
         Departamentum vero <emph>Hydraulicum</emph> ipsorum <emph>dirigentium</emph> opera
         reviderit, Consilium, apud quod omnia haec concentrabuntur, majorem atque nunc de
         capacitate singuli individui notitiam habebit, adeoque in casibus promotionum eo tutiores
         depromere poterit opiniones. </p>
                        <p>Si generale aliquod planum elaborandum fuit, hactenus promiscue tantum ad Departamentum
         Hydraulicum relegabatur. Ut tamen et res ipsa magis enucleetur, et Consilium de ipsorum
         etiam <emph>adjunctorum </emph> capacitate existimare possit, interest, ut illud semper per
         adjunctum aliquem elaboretur, per directorem vero tantum revideatur. Verum quidem est, quod
         hac ratione generalia plana, licet plerumque momentosiora, unicam tantum subibunt
         revisionem. Verum hic jam nullus <emph>secundae</emph> revisionis modus superest, nisi
         forte exposcente rei gravitate ipsius <emph>directoris </emph> opinio cum extero summae hac
         in arte existimationis viro communicetur. </p>
                        <milestone unit="page" n="1282"/>
                     </div>
                  </div>
                  <div>
                     <head>§ 121.</head>
                     <p>Quodsi tamen circa ordinationem ejusmodi seu per jurisdictionem aliquam, seu per privatum
        etiam, cujus interest, difficultas obmoveatur, Consilium recurrentes sufficienter audiet, et
        si hi novam petant revisionem, ad hanc peragendam unum ex <emph>adjunctis, </emph> sumtibus
        reclamantis, ad faciem loci exmittet, et hujus opinionem non jam solus director, sed totum
        simul Departamentum revidebit. Si Consilium erga hanc etiam relationem opus bono publico
        proficuum fore judicaverit, effectuationem ejus concernenti jurisdictioni committet. Quodsi
        tamen recurrens se ulteriorem ad Suam Majestatem recursum sumere velle declaraverit, illud
        interea sistetur. Sua vero Majestas erga recursum talem aut ipsum Departamenti Hydraulici
        directorem, aut aliud, etiamsi exterum majoris nominis individuum, sumtibus recurrentis, pro
        suprema differentiae ejusmodi revisione benigne ordinabit. Postquam individuum hoc Consilio,
        istud vero Suae Majestati relationem superinde praestiterit, erga emanandam superinde
        benignam resolutionem opus ejusmodi, non obstante cujuscunque contradictione, in effectum
        deducatur. </p>
                     <div>
                        <head>Motiva.</head>
                        <p>Duplici ex causa suscipiendo cuipiam publico labori aliquis reclamare potest: primum si
         id per fundos suos cum eorum jactura procedere deberet, et de hoc <ref>immediate sequenti
          §-pho</ref> providebitur.</p>
                        <p>Deinde si opus tale per fundos suos non procedat quidem, illud tamen praejudiciosum
         fundis suis effectum producturum credat: veluti si per erigendos in adversa ripa
          <emph>aggeres</emph> aut aliquam fluvii <emph>transsectionem</emph> terrena sua inundanda,
         vel a contrario aquam a <emph>molis</emph> suis subtrahendam esse existimet. Et in hoc casu
         nullum aliud medium superest, quam ut reclamanti aut unum, aut, si postulet, duo etiam
         novae revisionis beneficia concedantur. Post has vero emananda benigna resolutio non
         obstante ejus contradictione in effectum deducatur; secus enim aut revisiones in infinitum
         procedere deberent, aut utilissimum etiam, imo quandoque necessarium opus per quemcunque,
         saepe inquietum tantum privatum, sisti possent. </p>
                        <p>Quod in revisione ejusmodi alia, quam quae in primam plani concertationem influxerunt,
         individua adhiberi debeant, res ipsa ostendit. Id autem proposita ratione opportune
         praestari posse censetur.</p>
                        <p>Caeterum debet Consilium post <emph>primam</emph> statim revisionem effectuationem operis
         ordinare, quia raro indubie eveniet, ut quis <emph>secundam</emph> velut magis adhuc
         sumtuosam revisonem postulet. Quodsi tamen eadem postuletur, exmissioni ipsius <milestone unit="page" n="1284"/> directoris non obstabit id, quod ille jam bis in depromendam quoad hoc objectum
         opinionem, influxerit. Aliud enim est erga aliorum, qui oculatas peregerunt, fidem
         opinionem depromere, aliud objectum propriis oculis examinare.</p>
                     </div>
                  </div>
                  <div>
                     <head>§ 122.</head>
                     <p>Pro necessariis ad ejusmodi labores instumentis, adhibendis nefors aliquot
         <emph>extragremialibus</emph> laboris hujusmodi magis peritis individuis, directuro opus
        geometra, et, si opus fuerit, ejus practicante, sumtus e Fundo Salis suppeditabuntur;
        necessarias vero tam currules et manuales operas, quam necessaria fortasse aliqua cruda
        materialia locales magistratus in sortem jam defixae gratuitorum laborum quottae
        praestabunt. </p>
                     <div>
                        <head>Motiva.</head>
                        <p>Si locales comitatus necessarias operas in sortem jam defixae gratuitorum laboratorum
         quottae praestiterint, per hoc plebs eorum nihilo magis prae aliis aggravabitur. Si vero
         requisitos etiam sumtus e Cassa sua Domestica suppeditare deberent, cum operae ejusmodi non
         in omnibus comitatibus occurrant, et pro emolumento totius publici suscipiantur, jam unus
         pro aliis onus portare deberet. Et ideo sumtus hi e Fundo Publico praestari debent.
         Censebat autem Deputatio omnes ejusmodi sumtus ad Fundum Salis ideo relegandos esse, quia
         hic e <emph>primaeva sui institutione </emph> ad hydraulicos ejusmodi labores destinatus
         est. </p>
                        <p>Caeterum possunt casus evenire, ubi aliqua laboris alicujus magis perita
          <emph>extragremialia</emph> individua accersiri expediet, veluti si rupes infra aquam
         disrumpere opus sit. Haec utique parata solvi debebunt. </p>
                        <p>Intererit etiam aliquando ut pro accelerando labore directuro opus geometrae
          <emph>practicans</emph> adjungatur. Et tunc hic quoque solvi debebit. </p>
                        <p>Cruda quoque materialia, velut lapides, ligna, fascinas, ut locales comitatus erga justam
         repartitionem suppeditent, necessarium videtur; secus enim sumtus in immensum
        augerentur.</p>
                     </div>
                  </div>
                  <div>
                     <head>§ 123.</head>
                     <p>Nulli liceat seu sepimenta, aut praeclusuras piscium, seu molas in <emph>alveo</emph> ,
        seu vero qualiacunque aedificia in ripis navigabilium fluviorum collocare, quin prius per
        localem jurisdictionem cognoscatur an non haec navigationi obstent. Si opera haec
        navigationi obstare concernens jurisdictio compererit, eorum erectionem efficaciter
        impediet. Molis tamen, si situatio admittat, innoxium locum assignabit, et ut hae in eadem
        situatione rite conserventur per suscipiendas annuas investigationes <milestone unit="page" n="1286"/>
        procurabit. Quodsi opus moliri volens decisioni huic non acquiescat, liberum eidem erit
        modalitate <ref>§-pho 5.</ref> jam praescripta juribus suis prospicere.</p>
                     <div>
                        <head>Motiva.</head>
                        <p>Non licet in <emph>proprio</emph> etiam fundo tale opus collocare, quod in detrimentum
          <emph>vicini </emph> cedat; quanto minus ergo talia opera in praejudicium
         <emph>publici</emph> admitti possunt. Verum hactenus is usus viguit, ut proprietarii
          <emph>absque praevia investigatione</emph> qualiacunque opera etiam in navigabilibus
         fluviis ponere potuerint: quodsi tamen ejusmodi opus navigationi obstare compertum est,
         illud auctoritate publica demoliebatur. Jam vero expedit ut <emph>investigatio</emph>
         potius praecedat, et si opus navigationi obstare eveniat, illud impediatur, quam ut
         proprietarii notabilibus saepe sumtibus inutiliter profundendis ultro exponantur; exigua
         enim, quam manipulatio haec causabit, molestia in minus eorum praejudicium verget, quam
         periculum graves saepe sumtus perdendi; si proprietarius facultatem ponendi operis a prima
         instantia sibi minus juste negatam existimabit, poterit remedium jam stabilitae duplicis
         revisionis experiri. </p>
                        <p>Quod molas attinet: de his, si navigationi obstent, tollendis exstat alioquin
          <ref>Articuli 14. 1751.</ref> dispositio: rarus tamen est casus ut harum erectio etiam in
         navigabilibus fluviis debeat impediri. Idoneus tantum situs exquiri debet, ubi citra
         periculum navigationis consistere possint. Verum frustra neo-erigendis molis idoneus situs
         assignabitur, frustra jam exstantes ad situm ejusmodi transferentur, nisi locales
         jurisdictiones per annuas, ea, quae in <emph>Marusio</emph> jam stabilita est, norma
         suscipiendas investigationes easdem in assignatis jam locis conservari procurent. </p>
                     </div>
                  </div>
               </div>
               <div>
                  <head>Articulus XXXV.</head>
                  <argument>
                     <p>De emendanda fluviatili navigatione.</p>
                  </argument>
                  <div>
                     <head>§ 124.</head>
                     <p>Consilium Locumtenentiale eo curas suas convertet ut necessariae pro domestica navigatione
        naves domi, et quidem e <emph>duro</emph> , quoad res admittit, ligno construantur; et ut
        devectio mercium minus sumtuosa evadat, exstruantur in Danubio sumtibus publicis duae naves
        ad modulum <emph>Rhoenanum</emph> , peritisque eas regendi nautis provideantur. Hae pro
        devehendis erga moderatum censum privatorum mercibus applicentur; singulo vero privato, qui
        sibi navem hujus moduli construxerit, 100 aureorum proemium eousque, donec usus hic
        invalescat, decernatur, una necessarii pro illa regenda nautae e capacioribus publicarum
        illarum navium individuis eidem suppeditentur. Horum denique loca per conducendos, et in
        eadem arte sensim subinstruendos tyrones suppleantur. </p>
                     <milestone unit="page" n="1288"/>
                     <div>
                        <head>Motiva.</head>
                        <p>Ostendimus in Elaborato status actualis <ref>§-pho 71.</ref> quanta pecuniae vis pro
         constructis e <emph>molli</emph> ligno exteris navibus e Regno evehatur. Constat etiam,
         quod <emph>quercinae </emph> naves tres <emph>mollium</emph> aetates ferant, et quod Regnum
         hac specie ligni abunde provisum sit. Interest itaque ut administratio publica eo curas
         suas convertat, ut et canalis hic evehendae pecuniae obstruatur, et commercium
         durabilioribus navibus provideatur. Id quod ineunda per locales jurisdictiones partim
          <emph>persuasionis</emph> , partim <emph>exempli</emph> via obtineri potest. </p>
                        <p>Quod naves <emph>Rhoenanas</emph> Danubius ferat, jam usus docuit; forte effectuato semel
         generali navigationis plano Tibiscus etiam et Savus eas ferent. Constat, quod cum navis
         ejusmodi velis et ancoris provisa sit, si peritum illam regendi navarchum habeat, et cursum
         suum citius conficiat, et majorem mercium quantitatem sustinere possit; id autem praesertim
         in Hungaria, cujus producta plerumque <emph>voluminosa </emph> sunt, pretium sumtuum
         admodum minuet, atque notabile provehendo commercio vehiculum praebebit. Verum usus
         ejusmodi navium alia via vix unquam inducetur, quam si administratio publica et primum
         earum modulum omnium oculis objiciat, et de capacibus eas regendi nautis provideat; si
         publicae ejusmodi naves devehendis mercibus privatorum locentur, fundus publicus interea,
         donec eas privato fortasse alicui vendere intersit, suum adminus interusurium certe
         habebit. </p>
                        <p>Ut exemplum hoc in privatos efficacius operetur, illud 100 aureorum proemium necessarium
         videtur. Proemia haec Fundum Publicum non gravabunt; si enim vel tres quatuorve privati
         naves ejusmodi construxerint, necessitas proemii jam cessabit. Horum enim exempla jam in
         alios etiam sufficienter valebunt. Insuper id etiam necessarium est, ut illi, qui ejusmodi
         naves erexerit, periti eandem regendi nautae e publicis illis navibus suppeditentur; quid
         enim eum juvabit talem navim construere, si idoneis navarchis destituatur; hos autem sibi
         procurare privato non ita pronum est. Publicum faciliorem habet aut eos e conducendis
         tyronibus formandi, aut si id non succedat, exteros etiam accersendi rationem. Itaque
         publicae illae naves quodpiam veluti nautarum seminarium constituere deberent, et ideo non
         interesset eas tamdiu vendere, donec haec navigandi ratio in naves etiam privatorum
         sufficienter propagetur.</p>
                        <p>Jam quidem Augusta Maria Theresia, ut provocato loco ostendimus, et duas ejusmodi
         Rhoenanas naves construi curaverat, et 100 aureorum proemium illi, qui similem exstruxerit,
         decreverat; quin haec ullum privatum ad suscipiendum hoc opus permoverint. Verum nulla
         eotum de tentaturo opus hoc privato idoneis etiam nautis providendo dispositio facta fuit,
         id autem solum omnem suscipiendi periculi <milestone unit="page" n="1290"/> hujus animum cuique privato
         adimere potuit. Deinde multa adhuc eotum commercium Hungaricum impediebant, quae postea
         primum sublata sunt: et ideo nec commercii, nec navigationis spiritus adhuc ita, ut nunc
         post auctam notabiliter intra intermedios 30 annos populationem excitatus fuit. Potest
         itaque fundate sperari id nunc successurum esse, quod tunc praecox fortasse adhuc fuit
         institutum. Forte ad feliciorem ejus successum id ipsum conferet, quod lege publica
         stabiliatur. Negari certe non potest complures utilissimos conatus hactenus in irritum
         cecidisse seu quia praemature suscepti fuerunt, seu quia aliqua necessaria ad rerum
         promotionem media intermissa fuerant, seu denique quia in legis sanctione non
        fundabantur.</p>
                     </div>
                  </div>
                  <div>
                     <head>§ 125.</head>
                     <p>Consilium Locumtenentiale, auditis audiendis, elaborabit planum regulationis nautarum, in
        quo parte ex una <emph>remigum</emph> erga <emph>navarchos</emph> et vicissim, parte vero ex
        alia <emph>proprietariorum </emph> navis, erga <emph>navarchos</emph> et vicissim officia
        diserte definiantur, una necessarius etiam circa <emph>suscipiendam</emph> ,
         <emph>exercendam</emph> , et <emph>deserendam</emph> hanc professionem politiae ordo
        praescribatur. In opere hoc et ad subsistentia jam hoc in genere in Germanicis Provinciis
        instituta, et ad peculiares, quae circa unum aliumve fluvium occurrere possunt,
        circumstantias reflectet, illudque comitiis praesentabit. </p>
                     <div>
                        <head>Motiva.</head>
                        <p>Ut regulatio nautarum fundate elaborari possit et multae locales jurisdictiones, et
         status mercantilis, et praecipui aliquot navarchi audiri debent. Id quoniam activitatem
         Deputationis excessit, opus hoc Consilio Locumtenentiali reservandum esse existimavit. Hanc
         autem regulationem necessariam esse ex iis, quae in <ref>Elaborato status actualis §§-phis
          71.</ref> et <ref>74.</ref> sub finem dicta sunt, satis apparet.</p>
                        <p>Caeterum vel propter nexum mutuae communicationis debet in opere hoc ad praeextantes jam
         in vicinis Germanicis Provinciis nautarum regulationes reflecti, ne forte per minus
         necessarias discrepantias haec difficilior efficiatur.</p>
                        <p>Debet etiam ad locales singuli fluvii circumstantias adverti, quia hae distinctam in uno
         aliove puncto exposcere possunt provisionem.</p>
                        <p>Omnia quidem haec hactenus politica tantum via tractabantur, sed plane ideo, quia legis
         sanctione carebant, saepe difficilis, quandoque impossibilis etiam erant executionis.
         Interest itaque ut Consilium opus hoc in Comitiis referat, quo illud, postquam revisum
         fuerit, in legem referri possit.</p>
                        <milestone unit="page" n="1292"/>
                     </div>
                  </div>
               </div>
               <div>
                  <head>Articulus XXXVI.</head>
                  <argument>
                     <p>De elaborando generali navigationis plano.</p>
                  </argument>
                  <div>
                     <head>§ 126.</head>
                     <p>Ut generale navigationis planum systematice efformari possit, Consilio Locumtenentiali
        incumbet procurare ut omnes navigabiles Regni fluvii, uti et vastiora stagna, ad eandem
        scalam libellentur, et juxta uniformia operaturis geometris praescribenda hydraulicarum
        observationum puncta in mappas referantur.</p>
                     <div>
                        <head>Motiva.</head>
                        <p>Hactenus de corrigendo jam in uno, jam in alio loco fluvii alicujus cursu, de ducendo jam
         hac, jam illac communicationis canali, de emittenda e vastiori aliquo stagno jam hic, jam
         alibi aqua, per partes tantum agebatur. Et ideo frequenter evenit ut aut suscepti labores
         nullum ideo successum habuerint, quia alter, qui hunc praecedere debuisset, intermissus
         est, aut si quis etiam labor successit, ut ille loco quidem tali, ubi peractus est, aliqud
         emolumenti, aliis vero longe majus detrimentum attulerit. Tempus itaque esse Deputatio
         existimavit ut de generali plano, quod omnes necessarios hydraulicos labores systematice
         exhauriat, cura suscipiatur. Huic autem quod libellatio ad eandem scalam et uniformes quoad
         objecta hydraulica observationes praemitti, adeoque cum unus totum hunc laborem perficere
         non possit, quod operantes geometrae et uniformem instructionem et eandem directionem
         habere debeant, satis constat.</p>
                        <p>Ostendimus in Elaborato status actualis a <ref>§-pho 71.</ref> usque 78. quod nullus
         ferme sit navigabilis fluvius de cujus regulatione, nullum vastius stagnum de cujus
         exsiccatione <emph>partiales</emph> mappae et plana in Arhivo Consilii non extent, et quod
         complurium etiam communicationis canalium projecta ibidem praesto sint. Verum nullum ex his
         elaboratis ad generale navigationis planum dirigebatur; omnis operans aut projectans
         particulare tantum suum objectum respexit, singulus ferme distinctam libellationis scalam
         adhibuit; unus unius, alter alterius ordinis observationes in medium attulit, ita ut omnia
         illa elaborata pro usus generalis plani non sufficiant, et ad summum pro aliqua tantum
         inviatione deservire possint. </p>
                        <p>Ostendimus tamen in eodem Elaborato <ref>§-pho 74.</ref> quod jam anno 1784. generalis
         capitalium Regni fluviorum regulationis consilium susceptum, operaturis in necessaria pro
         hoc opere mappa geometris <emph>uniformis</emph> instructio extradita; districtualibus
         geometris <emph>immediata,</emph> departamento vero hydraulico <emph>superior</emph>
         directio concredita; ipsa denique norma, qua locales geometrae interventuras nefors in his
         fluviis mutationes de tempore in tempus referre possint, praescripta fuerit. <milestone unit="page" n="1294"/>
         Ad consummationem mappae hujus forte non multum amplius desideratur; hoc vero absoluto,
         aliorum collateralium fluviorum systematica mappatio haud magnum tempus requiret; hi enim
         ab eo tantum puncto, quo minoribus adminus navibus patent, in considerationem venire
         possunt; id autem haud magnum spatium efferre in provocato Elaborato jam ostendimus.</p>
                        <p>E vastioribus stagnis saepe canales communicationis opportune formari possunt: quare et
         horum systematica mappatio necessaria est. Ac illa quidem majori molestia, quam fluvii
         libellabuntur, et cum copiosiora sint, utpote: <emph>Förtöensia</emph> ,
          <emph>Balatoniensia</emph> , <emph>Temessiensia</emph> , <emph>Tibiscana</emph> , et ea,
         quae <emph>Samusius</emph> , <emph>tres Crisii</emph> , et <emph>Marusius</emph> efficiunt,
         labor hic longius tantisper tempus requiret. Verum si major geometrarum numerus adhibeatur,
         omnes hi labores haud intra multum tempus confici possunt; expedit autem tantillam moram
         potius tolerare, quam sumtuosum adeo planum periculo erroris exponere. Neque obstat quod
         interea, dum haec absolvantur, interventurae in fluviis mutationes novas iterum mappationes
         requirent. Habent enim locales geometrae in elargita ipsis 1784. instructione inviationem
         qualiter omnem eventuram nefors mutationem in distinctam mappulam ita conjicere debeant, ut
         stante in reliquo mappa mutationes hae per appapandas cartulas in eadem exhiberi possint.
        </p>
                     </div>
                  </div>
                  <div>
                     <head>§ 127.</head>
                     <p>Peracta et proxime secuturae Diaetae reportata hac mappatione denominentur pro elaborando
        generali navigationis plano deputati, iisdemque celeberrimum in arte hydraulica, quod haberi
        poterit, individuum adjungatur; una vero Deputationi huic exstantia in Archivo Cancellariae
        Hungaricae et Consilii laborum ejusmodi plana communicentur, et omnes publici geometrae et
        hydraulae pro hoc actu ita subordinentur, ut singulorum opera, dum eam sibi necessariam esse
        exstimaverit <add>sic!</add>, uti possit.</p>
                     <div>
                        <head>Motiva.</head>
                        <p>Opus hoc et tanti in publicum momenti, et adeo sumtuosum erit, ut si Legislatio ejus
         temporis perfectioni ejus per evocandum exterum aliquem famigeratum hydraulam magis
         consultum iri existimaverit, id eidem liberum relinqui debeat. Erunt fortasse aliqui, qui
         individuum ejusmodi ad ipsam jam mappationem dirigendam evocandum, deputatosque
         regnicolares nunc statim nominandos esse existiment. Verum jam elargita pro systematica
         mappatione instructio per abbatem Walcher et modernum Departamenti directorem Heppe, viros
         in arte hydraulica adeo peritos, elaborata est, ut in ea tuto conquiesci possit. Accedit
         quod notabilis laboris hujus pars juxta eandem mappam jam peracta sit, adeoque hanc potius
         consummare, quam iterum de novo ordiri intersit. Deputatos etiam ante terminatam <pb n="1296"/> mappationem legere propter interea facile evenibiles cum denominandis
         individuis mutationes praematurum videtur. Caeterum diximus quidem elaborata hactenus plana
         ad summum pro inviatione aliqua deservire posse: interest tamen ut et haec Regnicolaris
         Deputatio accipiat, et quia dantur indubie plana, quae Cancellariae exhibita, cum Consilio
         tamen Locumtenentiali non communicata; vel vero, quae per istud submissa, eidem amplius
         remissa non fuerunt, interest etiam ut haec ex Archivo Cancellariae communicentur; interest
         denique ut geometrae et hydraulae publici una cum ipso Hydraulico Departamento adeo
         Deputationi huic pro hoc actu subordinari debeant, quia sub ipso defluo labore complures
         libellationes et mappationes indubie occurrent, veluti si quis collateralis canalis, qui
         per mappata jam stagna non procedat, stabiliatur. Hujus enim terreni libellatio et mappatio
         tum primum institui debebit. </p>
                     </div>
                  </div>
                  <div>
                     <head>§ 128.</head>
                     <p>Deputatio haec systematicum navigationis planum ita elaborabit ut et generalem omnium
        navigabilium fluviorum regulationem, et vastiorum stagnorum exsiccationem, et canalium
        communicationis erectionem, et viarum e locis emporialibus ad propinquiores navigationis
        stationes ducentium instaurationem exhauriat. Et cum omnes hi labores ad semel suscipi non
        possint, ipsum etiam qua serie peragendorum horum laborum ordinem determinabit. In
        determinandis laboribus semper ad id reflectet: an procuranda per eos utilitas publica
        necessariis in eos expensis correspondeat? Eorum vero, quos omnino suscipiendos esse
        determinaverit, accurata, quoad res admittit, laboratorum et sumtuum schemata elaborabit.</p>
                     <div>
                        <head>Motiva.</head>
                        <p>Generale navigationis planum eo dirigi debet ut maxima, quoad fieri potest, Regni pars
         beneficii navigationis particeps efficiatur. Itaque cum centrum navigationis Hungaricae
         capitalia ejus flumina, <emph>Danubius</emph> , <emph>Tibiscus</emph> , <emph>Savus</emph>
         et <emph>Colapis</emph> constituant, ante omnia determinari debet qualiter horum regulatio
         perficienda sit; ad hoc, ut navigatio per eos et brevior et magis expedita reddatur; idest
         determinari debet ubi transsectiones faciendae? qui superflui rami occludendi? an obstantia
         alicubi saxa disrumpere? vel vero per ducendum oblique novum canalem illa evitare expediat?
         quam procul singulum hoc flumen adversam navigationem recipiat, adeoque quam procul semitae
         attractoriae debeant instaurari? </p>
                        <p>His stabilitis discuti debet, quos ex influentibus in haec flumina majoribus tantisper
         fluviis, veluti <emph>Vuna</emph> , <emph>Dravo</emph> , <emph>Vago</emph> ,
         <emph>Samusio</emph> , <emph>Marusio</emph> ita aptare operae pretium sit, ut illi
          <emph>collaterales</emph> si non <emph>adversae</emph> , <emph>secundae</emph> adminus
         navigationis canales praebeant, et qualiter id in singulo fluvio praestari possit? <pb n="1298"/> Cum nec determinandi in hunc usum <emph>collaterales</emph> fluvii sufficientes
         pro toto Regno <emph>communicationis canales</emph> praebituri sint, an non hos per
          <emph>Fertöiensia</emph> , <emph>Balatoniensia</emph> , <emph>Temessiensia</emph> ,
          <emph>Tibiscana</emph> , aliaque vasta stagna ideo praeprimis efformare intersit, ut hac
         ratione eodem labore et communicatio aperiatur, et ingentes, quae modo vix alicui usui
         sunt, plagae in fructifera terrena convertantur? si ita, ubi? et qualiter? canales hi fodi
         debeant? </p>
                        <p>Si vero omnibus his praestitis adhuc notabilem aliquam Regni plagam beneficio
         communicationis cum aliquo navigabili fluvio destitui eveniat, an? ubi? et qualiter
         ejusmodi communicationis canalem per <emph>siccum </emph> effodere expediat? </p>
                        <p>Denique cum hac etiam ratione aliqua emporialia loca extra canales ejusmodi casura sint,
         determinari debet ad quas navigationis stationes ex emporialibus ejusmodi locis vias
         commerciales instaurare intersit?</p>
                        <p>Si omnia haec ordinate elaborentur, tum primum generale et systematicum navigationis
         planum exsurget. Hoc vero elaborato debet deinde ipse suscipiendorum sua serie laborum ordo
         determinari. Ac id quidem ipsa rei natura universim indicare videtur, quod primum
          <emph>capitalia</emph> flumina, tum <emph>collaterales</emph> fluvii, postea ducendi per
         vasta <emph>stagna</emph> canales, ac postremo <emph>commerciales </emph> ex emporialibus
         locis ad propinquiores navigationis stationes viae perfici debeant. Verum cum singulum
         iterum objectorum horum complures labores, qui forte e defectu fundi simul suscipi non
         poterunt, requirat, interest ut exmittenda Deputatio inter hos ipsos novam iterum seriem
         specifice elaboret, v. g. an prius transsectionem aliquam fieri vel superfluum ramum
         occludi intersit? Si ejusdem speciei labor in pluribus ejusdem fluvii locis occurrat, quem
         praeprimis suscipere expediat? quos e <emph>collateralibus </emph> fluviis praeferenter
         regulare? quos canales per vastiora <emph>stagna</emph> praeprimis efformari, publica
         utilitas exigat. </p>
                        <p>Si omnia haec rite determinentur, nulli inposterum labores praepostere suscipientur,
         neque plures quam perfici possint ad semel inchoabuntur. Unus labor alteri non nocebit, imo
         posteriores per eos, qui praecedent, facilitabuntur. Quod summum est, nunquam opus e
         defectu fundi adhaerebit, quia defixo semel laborum ordine quantuscunque demum fundus
         adfuerit, is nonnisi in eum, qui in sua serie maxime necessarius fuerit, laborem quotannis
         impendetur, sicque totum planum, etsi tardius, aliquando tamen perficietur. Ubi e contra,
         si sine plano porro quoque agatur, etsi iidem sumtus impendantur, facilis tamen et per
         totum Regnum diffusa navigatio, quodque ejus consectaneum est, florens commercium, nunquam
         obtinebitur.</p>
                        <p>Caeterum id res ipsa exigit, ut in hoc plano nonnisi tales labores stabiliantur, quorum
         utilitas necessarios ad eos perficiendos sumtus compensabit. Ars improbo labore et immensis
         sumtibus montes perfodere, perque has rimas fluvios traducere, <milestone unit="page" n="1300"/> aut canales
         ad eorum apices per cataractas elevare potest. Verum nisi utilitas publica profusis in hos
         labores sumtibus respondeat, opera ejusmodi ad artis tantum ostentationem referuntur. Quare
         ut eadem Deputatio sumtuum etiam schemata elaboret, prorsus necessum est. Nihil quidem
         ejusmodi schematibus incertius esse satis constat. Cum tamen Deputatio illa, parte ex una e
         viris localium pretiorum probe gnaris, parte vero ex alia ex hydraula laborum, quos opera
         ejusmodi requirunt, aprime perito constituta sit, sperare licet, quod schemata haec adminus
         proxime ad realitatem perduci possint.</p>
                     </div>
                  </div>
                  <div>
                     <head>§ 129.</head>
                     <p>Praeter indicatos superius pro conservando actuali navigationis statu necessarios labores
        aut urgentia nefors, quae ad impediendum imminens grave aliquod damnum adhiberi deberent,
        remedia; donec generale hoc planum elaboratum et stabilitum fuerit, nulli seu in navigabili
        aliquo fluvio seu in vastiori stagno systematici labores suscipiantur, nulli canales
        communicationis <emph>per siccum</emph> fodantur, neque commerciales ex emporialibus locis
        ad aliquas navigationis stationes viae exstruantur. Cum tamen restauratio rami
         <emph>Érsek-Ujváriensis </emph> ad navigationem in eum, in quo jam praefuit, statum
        reponendum summe necessaria sit, aliquot vero <emph>Tibisci</emph> gyrorum transsectio in
        qualicunque generalis plani systemate alioquin fieri debeat, haec interea etiam
        perficiantur. </p>
                     <div>
                        <head>Motiva.</head>
                        <p>Quod <emph>partiales</emph> ejusmodi labores citra periculum profundendorum inutiliter
         sumtuum suscipi non possint, <ref>in motivis immediate praecedentis §-phi</ref> ostendimus;
         interest igitur ut id diserta lege interdicatur. </p>
                        <p>Caeterum <emph>capitales</emph> , imo aliquae etiam <emph>collaterales</emph>
         commerciales viae, quae nullum cum plano navigationis nexum habent, absque ulla ad hoc
         reflexione interea etiam et instaurari et conservari debent; saepe enim talis est
         emporiorum situatio, ut merces ex uno ad aliud <emph>per continentem</emph> promovere longe
         lucrosius sit, quam beneficio navigationis. Et tales sunt omnes tres illi ductus, quos pro
          <emph>capitalibus</emph> superius declaravimus, nempe Vienna et Posonio ad
          <emph>Littorale;</emph> hinc in <emph>Galliciam,</emph> item Vienna et Posonio per Budam
         in <emph>Transilvaniam</emph> . Has itaque uti et illas, quae e talibus emporialibus locis,
         qui ab aliquo navigationis canali procul distant, in capitales hos ductus incidunt,
          <emph>collaterales</emph> vias, tamquam nullum cum generali plano navigationis nexum
         habentes, interea etiam et instaurari, et conservari interest, prouti id in motivis ad
         praesentis Projecti <ref>§-phum 97.</ref> jam ostendimus. Restant itaque tantum illae viae,
         quae ex emporiali quopiam loco ad aliquam navigationis stationem ducunt. Hae naturalem jam
         ad <emph>planum navigationis</emph> relationem habent. Transsectio enim aliqua, vel
         aperiendus quispiam <milestone unit="page" n="1302"/> communicationis canalis facile efficere potest ut locus
         aliquis stationem navigationi praebere desinat, et tunc perderentur omnes, qui in ducentem
         ad talem locum viam commercialem impensi sunt, labores: expedit itaque ut talium etiam
         viarum restauratio ad eventum generalis navigationis plani differatur.</p>
                        <p>In reliquo quam necessaria sit rami Érsek-Újváriensis reseratio in <ref>Elaborato status
          actualis §-pho 77</ref>, id autem quod ad celeriorem tantisper fluxum Tibisco procurandum
         aliquot gyrorum ejus transsectiones ocyus suscipi intersit <ref>ibidem §-pho 73.</ref>
         ostendimus; itaque haec tamquam generali navigationis plano, qualecunque demum ejus systema
         sit, haud obstitura, interea etiam perfici vel ideo expedit, quia his jam praevie
         superatis, utprimum planum illud stabilitum fuerit, statim effectuationi ejus manus poterit
         admoveri.</p>
                     </div>
                  </div>
                  <div>
                     <head>§ 130.</head>
                     <p>Si viam repulsualem, transsectionem fluvii aut canalis, vel aliud ejusmodi pro facilitanda
        navigatione opus per cultum alicujus privati fundum, uti sunt <emph>agri</emph> ,
         <emph>foenilia</emph> , <emph>vineae</emph> duci oporteat, nisi proprietarius zelo boni
        publici juri suo sponte cedere velit, enasciturum exinde damnum eidem e fundo salis
        persolvetur: si tamen opus ejusmodi per fundum <emph>incultum</emph> , veluti sunt
         <emph>pascua</emph> , <emph>dumeta</emph> , <emph>silvae</emph> procedat, compensatio locum
        non habebit. Molarum etiam aut aliorum aedificiorum ligneorum translationes operis publicis
        suscipientur. Si tamen muratum aliquod aedificium dirui oporteat, horum pretium detracto
        materialium valore proprietario persolvetur. </p>
                     <div>
                        <head>Motiva.</head>
                        <p>Agnoscit Deputatio quod, si natura juris proprietatis spectetur, eadem sit
          <emph>incultorum</emph> quae <emph>culturam</emph> fundorum ratio: ne tamen fundus
         commercialis nimium aggravetur, et quia in fundis incultis longe minus quam cultis damnum
         inferri potest, sperat Deputatio quod proprietarii exigui hujus damni sacrificium zelo boni
         publici ultro facturi sunt. </p>
                     </div>
                  </div>
                  <div>
                     <head>§ 131.</head>
                     <p>Quodsi tamen tale aliquod opus publicum suscipiatur per quod proprietario, per cujus
        fundum illud procedit, realis aliqua utilitas procuratur, sumtus ab hoc requirantur, et si
        ille eos recusaverit, opus, si secus utile aut necessarium est, sumtibus publicis
        perficiatur quidem, <emph>usumfructum</emph> tamen meliorandi hac ratione terreni publicum
        tamdiu retineat, donec factas in opus tale expensas sibi compensaverit. </p>
                     <milestone unit="page" n="1304"/>
                     <div>
                        <head>Motiva.</head>
                        <p>Casus hic evenire potest si collateralis aliquis navigationis canalis per loca paludinosa
         efformetur, aut secus etiam vastioris stagni alicujus exsiccatio publicis operis
         suscipiatur. Evenit enim plerumque ut per procuratum hac ratione aquae effluxum inutiles
         antea paludes in pinguia foeneta convertantur. Tali in casu justum certe non est ut aliquot
         tantum privati, quorum tenuta labori tali fortuito adjacent, e sumtibus et laboratoribus
         totius publici fructum ferant. Possunt itaque necessarii in tale opus sumtus ab iis jure
         requiri. Ut tamen libera de rebus suis disponendi facultas salva maneat, ad eos, si nolint,
         praestandos cogi non possunt. Opus tamen tale ex ipsa justitiae naturalis ratione, invito
         etiam proprietario, sumtibus publicis ita perfici potest ut publicum factas in illud
         expensas ex <emph>usufructu</emph> meliorandi hac ratione terreni sibi compenset. Nisi enim
         opus hac ratione perfectum fuisset, proprietarius per totum, quo publicum fundi talis
         fructum capiet, tempus alioquin nullam ex illo coepisset utilitatem, evoluto vel hoc
         tempore reale illi beneficium accedet, quia fundum fructiferum absque ullis suis impensis,
         etsi tardius recipiet. Libera autem disponendi facultas non potest eo plane extendi, ut
         voluntati proprietarii in eo etiam casu deferri debeat, si malit fundum cum suo et publici
         detrimento porro etiam infructuosum manere. </p>
                        <p>Sub Augusta Maria Theresia, licet nulla adhuc lex obligatoria eatenus exstiterit, hujus
         rei exemplum in paludibus <emph>Sárviziensibus</emph> editum fuit, et tunc proprietarii in
         obversum libere disponendi facultatis ad suppeditandos sumtus cogebantur. Cui tamen
         inconvenientiae per legem hanc obviatur. </p>
                     </div>
                  </div>
                  <div>
                     <head>§ 132.</head>
                     <p>Si e compluribus stagni alicujus, quod nullum cum generali navigationis plano nexum habet,
        compossessoribus pluralitas eorum exsiccando illi manum admovere velit, hi id ipsum
        comitatui detegere, hic vero facultatem suscipiendi talis operis, non attenta reliquorum
        contradictione, nisi quid aliud obstet, iis elargiri debet; si vero duo tantum sint
        compossessores, et hi coalescere non possint, an opus proportionatam necessariis in illud
        sumtibus habeat utilitatem, comitatus rem cognoscet, et si utilitatem laboris compererit,
        ejus suscipiendi facultatem illi, qui hanc postulabit, concedet. Non possunt tamen ii, qui
        reluctantur, ad suppeditandos pro rata sua sumtus cogi, verum totum opus ii, qui in illud
        consenserunt, suis sumtibus perficere tenentur. E converso hi <emph>usumfructum</emph> ratae
        eorum, qui in sumtus non concurrerunt, tamdiu retinere possunt, donec factas pro rata illa
        expensas sibi compensent. </p>
                     <milestone unit="page" n="1306"/>
                     <div>
                        <head>Motiva.</head>
                        <p>Inter reliqua compossessorii incommoda etiam illud est, quod unius alteriusve infundatus
         plerumque dissensus utilissima saepe ejusmodi opera hactenus sistere potuerit. Ut
         inconvenientiae huic provideatur, interest publici, in quod utilitas operum ejusmodi, licet
          <emph>mediate</emph> tantum, perinde tamen dimanat. Id autem haud secus praestari potest,
         quam si res voto <emph>pluralitatis </emph> compossessorum deferatur. Nisi enim opus reipsa
         utile sit, pluralitas compossessorum in illud non consentiet. Accedit quod in ejusmodi casu
         ne <emph>proportionalis</emph> quidem processus locum habeat, cum labores ejusmodi per
         ratas suscipi non possint, sed totum in complexo opus ad semel absolvi debeat. Pro reliquis
         §-phi hujus clausulis eadem motiva militant, quae ad immediate praecedentem jam allata
         sunt. </p>
                     </div>
                  </div>
                  <div>
                     <head>§ 133.</head>
                     <p>Si occasione exsiccationis paludum seu per publicum, seu etiam per privatos suscipiendae,
        quaestio de metis exoriatur, hanc Vice-Comes <emph>summarie</emph> revidebit, et nisi aliqua
        partium evidentes probas adferat, controversam plagam bifariabit. Salva parti non contentae
        in forma <emph>novi </emph> solenni juris via. </p>
                     <div>
                        <head>Motiva.</head>
                        <p>In paludinosis ejusmodi locis metae plerumque incertae esse solent, seu quod in illis
         aliqua signa metalia vix defigi possint, seu quod praeter falcaturam cariceti vix alter
         modus sit <emph>usum </emph> per aliquem proprietatis actum exercendi. Ne proinde per
         longam juris viam utilissima saepe opera adhaerere et per id saepe perfectus jam usque ad
         controversum locum labor corrumpi debeat, justum videtur ut differentiae ejusmodi per
         summariam discussionem promte terminentur. Cum succumbenti ordinaria juris via in forma
         novi salva relinquatur, hic eo minus ex eo praejudicii sentiet, quod, si etiam illum in hac
         triumphare contingat, interea nonnisi infructuosi alioquin fundi possesorio cariturus sit.
        </p>
                     </div>
                  </div>
               </div>
               <div>
                  <head>Articulus XXXVII.</head>
                  <argument>
                     <p>Quoad objectum commercii.</p>
                     <p>De reseranda commercii libertate.</p>
                  </argument>
                  <div>
                     <head>§ 134.</head>
                     <p>Monopolium, id est <emph>privilegium exclusivum</emph> super cujuscunque speciei
        commercio, nulli seu individuo seu societati concedi possit, et si concessum fuerit, nullius
        sit <milestone unit="page" n="1308"/> firmitatis. Quodsi tamen aliquis novum et dubii eventus quaestum, qui si
        succedat, magnam publico adferre possit utilitatem, suscipiat, conatus ejus seu per
        exemtionem a portoriis tricesimalibus, seu per anticipandas erga sufficientem cautionem
        pecunias, seu etiam per concedendam <emph>primam</emph> sustineantur. </p>
                     <div>
                        <head>Motiva.</head>
                        <p>Legislatio commercium haud secus promovere potest, quam si <emph>impedimenta</emph> ,
         quae eidem obstant, removeat, et idonea eidem adminicula subministret. De
         <emph>extrinsecis</emph> ejus impedimentis, quae in <emph>oeconomiae publicae</emph> ,
          <emph>opificiorum</emph> , <emph>manufacturarum</emph> , <emph>viarum</emph> ,
          <emph>navigationis</emph> , et <emph>vectigalis </emph> defectibus consistunt, removendis,
         Deputatio suam in superioribus opinionem jam depromsit. <emph>Intrinseca</emph> ejus
         impedimenta constituunt omnia illa, quae <emph>libertatem</emph> ejus quoquo modo
         contingunt. Superest itaque, ut per horum etiam sublationem ultimum, quod adhuc commercio
         obstat, impedimentum removeatur. </p>
                        <p>Inter haec <emph>monopolia</emph> primum locum obtinent. Ac Deputatio quidem ipsa pro
         novis et utilibus in tractando aliquo opificio aut manufactura inventis <emph>privilegia
          exclusiva</emph> in certis casibus <ref>§-pho projecti hujus 45.</ref> proposuit. Verum
         distincta est hac in re <emph>commercii</emph> ratio. In primo enim casu saepe inventor
         nullam, nisi eidem <emph>privilegium exclusivum</emph> concedatur, inventionis suae
         utilitatem capere, aut inventum suum ad aliam provinciam transferre potest. E converso, si
         quis novum, et reipsa utilem commercii ramum suscipiat, ad capiendam inde utilitatem
          <emph>privilegio exclusivo</emph> opus non habet. Nam si primum eidem periculum succedat,
         vel haec experientia tantas ipsi pro facilitate expeditionum necessarias notitias
         subministrat ut aliorum, qui vestigia ejus sequentur, mercatorum <emph>concurrentia</emph>
         eidem tarde admodum praejudicare possit: interea vero ille fructum inventionis suae jam
         reportavit. Et ideo Deputatio iis etiam, qui utile aliquod <emph>productum</emph> primi
         colere incipiunt, <emph>privilegia exclusiva</emph> non esse concedenda <ref>§-pho
         18.</ref> projecti hujus existimavit. Si navigatio Hungarica unquam eo perducatur ut
         commercium suum seu ad <emph>Africam</emph> , seu ad <emph>orientales</emph> ,
          <emph>occidentales</emph> Indias extendat, poterit Legislatio problematicam adhuc
         quaestionem illam: an exclusivas societates vel in hoc casu stabilire expediat? eotum
         uberius discutere, et pro circumstantiis temporis illius definire. </p>
                        <p>Caeterum novi commercii rami quandoque nimis sumtuosi, alias, etiamsi evidentem ostentant
         utilitatem, propter evenibilia tamen, quae praevideri non possunt, impedimenta dubii
         eventus esse solent. Et in his casibus expedire videbatur Deputationi ut conatus eorum, qui
         primi aliquam ejusmodi commercii speciem susceperint, seu per exemtionem a portorio, seu
         per anticipandas, si fundus commercialis suffecerit, pecunias, seu etiam per concedendas
          <emph>primas</emph> secundetur. </p>
                        <milestone unit="page" n="1310"/>
                     </div>
                  </div>
                  <div>
                     <head>§ 135.</head>
                     <p>Mercatoribus Caehas formare non liceat, et si quos hactenus ejusmodi coetus induxerunt, hi
        aboleantur.</p>
                     <div>
                        <head>Motiva.</head>
                        <p>Omnis certis regulis adstrictus coetus repugnat necessariae commercio, ut efflorescere
         possit, libertati; opificum caehas eo tantum nomine tantisper tolerandas <ref>§-pho
          projecti hujus 49.</ref> proposuimus, quia illae in Germanicis Provinciis adhuc
         subsistunt; si vero in Hungaria tollantur, opifices Hungari necessariis sodalibus
         destituerentur. Ratio haec quoad <emph>mercatores</emph> non subversatur, adeoque horum
         caehas impedire ratio publici exigit; possent enim hi quoque per occasionem caehalis
         instituti de pretio mercium condicere, id quod publicum magis adhuc gravaret, quam opificum
         condictum. </p>
                        <p>Caeterum formalis quidem mercatorum caeha vix alicubi extat. Hi enim infra dignitatem
         suam esse reputant ea in re opificibus exaequari. Alicubi tamen mercatores sub nomine
          <emph>Status Mercantilis</emph> coetum formarunt, qui omnes illas, quas caehae,
         inconvenientias post se trahere possunt. Hi per magistratus eo difficilius possent
         regulari, quod eorum existentia et operationes minus apparentes sint, quam caeharum: itaque
         hos simpliciter potius cassari expedit. </p>
                     </div>
                  </div>
                  <div>
                     <head>§ 136.</head>
                     <p>Mercaturam <emph>all ingrosso</emph> cum quibusvis commercii articulis omnis seu
         <emph>domesticus</emph> , seu <emph>exter,</emph> modo praescriptis in Codice Cambio
        Mercantili conditionibus satisfaciat, suscipere et exercere potest. Officinam etiam aperire,
        aut merces sub tuguriolo exponere, qui vulgo Ständler appellantur, absque ulla seu apud
        judicem, seu apud magistratum insinuatione singulo civi in propria civitate liberum est.
        Quodsi tamen regnicola, sed alterius jurisdictionis incola officinam in aliqua civitate
        aperire velit, praevie concivilitatem, quam magistratus eidem recusare non possit, assumere
        debet; irritantur proinde omnia illa nonnullarum civitatum statua, per quae seu obligatio
        insinuationis in ejusmodi casu imponebatur, seu certus tantum officinarum, aut mercatorum,
        vel etiam opificiorum numerus definiebatur; seu denique aliqua mercatorum merciumque, cum
        quibus singulus traficare possit, classificatio constituebatur. </p>
                     <div>
                        <head>Motiva.</head>
                        <p>Mercaturam <emph>all ingrosso</emph> exteris etiam indulgere ipsius publici interest. Si
         enim haec ad solos <emph>domesticos</emph> restringatur, hi indubie pretia articulorum
          <emph>importationis</emph>
                           <milestone unit="page" n="1312"/> quidem nimium elevabunt, <emph>exportationis</emph> vero valde diminuent.
          <emph>Officinalis </emph> e contra et alter <emph>minutus</emph> quaestus est proprium
          <emph>juris incolatus</emph> beneficium, quod in singula civitate nonnisi ejus civibus
         competere potest. Et ideo justum est ut si quis ex aliena jurisdictione domesticus
         officinam in aliqua civitate aperire velit, praevie concivilitatem assumere debeat. Haec
         autem pro conservanda commercii libertate eidem per magistratum negari non possit. </p>
                        <p>Caeterum necessitas <emph>insinuationis </emph> non potest cum libertate commercii
         conciliari, quia illa variis partialitatibus, plerumque etiam interessentiis occasionem
         praebet. </p>
                        <p>Vigebat etiam in aliquibus civitatibus abusus ille, forte statutis etiam earum
         confirmatus, ut certus officinarum, adeoque mercatorum etiam numerus, qui pro domestica
         provisione sufficere credebatur, ita defigatur, ut ultra hunc nemini officinam aperire
         liceat. Instituto huic ea ratio praetexebatur, quod si plures, quam quas domestica
         consumtio requirit, officinae aperiantur, unus mercator alium enervet; expediat autem
         pauciores <emph>validos</emph> , quam plures <emph>languidos</emph> habere Mercatores.
         Verum officinarii ejusmodi mercatoris distractio nunquam ad solos civitatis limites
         restringitur. Quanta autem provisio pro tota, ad quam se ejusmodi mercatoris distractio
         extendit, <emph>peripheria</emph> necessaria sit, id magistratus civitatis calculare non
         potest. Ipsa haec provisionis necessitas eosdem limites semper non retinet, sed cum
         populationis incremento assurgit. Fit itaque per ejusmodi numeri mercatorum restrictionem
         ut beneficium, e quo plures cives honeste subsistere potuissent, paucorum cupiditati in
         forma <emph>monopolii </emph> tradatur. Ubi e converso si plena commercio libertas
         concedatur, ipse naturalis commercii cursus justum inter numerum mercatorum et necessitates
         peripheriae alicujus <emph>aequilibrium</emph> suapte producet; <emph>concurrentia</emph>
         mercatorum justa mercium pretia inducet; et cum officinariorum ejusmodi mercatorum quaestus
         in importatione exterarum mercium plerumque consistat, si hunc plures, quam inde subsistere
         possint, amplexi fuerint, cogentur eorum aliqui ad commercium <emph>exportationis</emph> ,
         quod Regno longe utilius est, animum adjicere. </p>
                        <p>Alter, qui in nonnullas civitates irrepsit, abusus ille est, quod mercatores in plures
         classes dispescantur, et singulo certae tantum mercium species, cum quibus quaestum
         exercere ausit, praescribantur. Institutum hoc Pestiensium et Temessiensium mercatorum
         coetui adeo utile videbatur, ut hi illud lege publica stabiliendum postulaverint. Verum
         institutum hoc perinde ac restrictio numeri mercatorum libertati commercii adversatur;
         aliquam <emph>monopolii</emph> speciem perinde redolet; necessariam pro obtinendis justis
         mercium pretiis mercatorum <emph>concurrentiam</emph> impedit; ipsum denique promovendi
         Regno longe utilissimi exportationis commercii stimulum perinde exstinguit. </p>
                        <p>Et vero tota hec classificatio contra minores quaestores, tuguristas videlicet (
          <emph>Ständler</emph> ) ostiarios ( <emph>Hausirer</emph> ) et proletarios, nempe sclavos
         rusticos, et <milestone unit="page" n="1314"/>
                           <emph>Gottscheenses</emph> dirigitur. Nimirum ut his sensim sublatis pauci tantum
          <emph>majores</emph> mercatores supersint, qui deinde publicum pro arbitrio tractare
         possint. Ubi tamen si res practice consideretur, majores mercatores suapte et absque ullo
         legis praesidio illis praevalere possunt. Certum enim est quod quaestor, qui magnam
         alicujus articuli quantitatem habet, illum ipsa hac de causa leviori dare possit, quam
         alter, cui nonnisi exigua ejus copia suppetit; quia ille etiamsi in <emph>singulo</emph>
         frusto parum lucretur, <emph>in toto</emph> tamen notabile lucrum percipit. Hic e contra,
         nisi in paucis, quae habet, frustis multum lucretur, subsistere non potest. Certum etiam
         est, quod, si <emph>majores </emph> quaestores ejusdem qualitatis articulum leviori pretio
         distrahant, <emph>minuti</emph> nullum emtorem invenient. Cum illi remedium hoc in
         potestate habeant, et tamen his praevalere non possint, sed ad eos supprimendos legis
         auxilium implorent, patet evidenter quod <emph>majores</emph> quaestores aut deterioris
         qualitatis merces habeant, aut illas altiori distrahant, aut forte iis, quos <emph>minuti
         </emph> manipulant, articulis nec provisi sint; in his enim solis ferme casibus hi emtores
         invenire possunt, adeoque apparet quod <emph>majores</emph> quaestores id tantum quaerant,
         ut suppressis per legis dispositionem <emph>minoribus</emph> horum concurrentia cesset,
         sicque illi publicum pro arbitrio tractare possint. Et ideo Deputatio vel illam, quae
          <ref>§-pho 49.</ref> novi vectigalis quoad paucos tantum exoticos articulos stabilita est,
         inter habitantes in <emph>capitalibus</emph> et <emph>depositorialibus</emph> stationibus,
         campestres item mercatores differentiam abolendam jam supra <ref>§-pho projecti hujus
         89.</ref> proposuit. Quare <emph>classificationem</emph> mercatorum tanto magis adhuc lege
         publica abrogandam esse Deputatio demisse arbitratur. </p>
                     </div>
                  </div>
                  <div>
                     <head>§ 137.</head>
                     <p>Exhinc vero suapte consequitur quod abusus etiam jus mercaturae aut opificii emendi aut
        vendendi pro abrogato habeatur, adeoque quod in casibus cridae jus mercaturae aut opificii
        creditoribus pro fundo assignari non possit.</p>
                     <div>
                        <head>Motiva.</head>
                        <p>Ut unus mercator ab alio totam cum mercibus officinam emat, id in iis etiam provinciis,
         ubi plena commercii libertas viget, usu venire solet. Verum ut emtor praeter mercium
         pretium insuper ipsum <emph>jus quaestum exercendi</emph> persolvere debeat, id ibi tantum
         locum habere potest, ubi mercatores ad certum numerum restricti sunt. Quis enim est qui pro
         jure quaestum exercendi aliquid deponere velit, si hunc exercendi facultas cuique alioquin
         libera est. E converso si mercatorum numerus restringatur, a primis, qui systematicum hunc
         numerum ingrediuntur, beneficium hoc amplius adimi non potest, adeoque jus hoc in eorum
         familia haereditarium efficitur. Et cum per id, si haereditaria ejusmodi familia mercaturam
         suam vendat, jam definitus mercatorum numerus non augeatur, venditio haec facile
         indulgetur. <milestone unit="page" n="1316"/> Jam vero primus, qui e <emph>haereditariis</emph> ejusmodi
         mercatoribus mercaturam deserere mercesque suas alteri vendere constituit, cum <emph>jus
          quaestum</emph> in tali civitate <emph>exercendi</emph> relate ad eum, cum quo tractavit,
         sibi <emph>exclusivum</emph> fuisse sciverit, facile in eam devenit cogitationem, ut
         praeter mercium pretium jus hoc tamquam <emph>haereditatem</emph> suam sibi seorsim
         persolvi postulaverit; emtor vero idem jus sibi etiam postea futurum reputans id ultro
         praestiterit. Apparet itaque, quod abusus <emph>jus quaestus emendi </emph> et
          <emph>vendendi</emph> cum restrictione numeri mercatorum adeo arctum nexum habeat ut hac
         semel inducta, ille etiam suapte enasci; hac vero sublata, ille quoque necessario
         evanescere debent. Proinde cum abolitio restrictionis numeri mercatorum jam <ref>priori
          §-pho</ref> proposita sit, abusus etiam <emph>jus quaestus</emph> emendi et vendendi
         naturaliter proponi debuerit. </p>
                        <p>Si restrictio numeri mercatorum, et qui cum hac insuperabiliter nexus est, jus quaestus
         emendi et vendendi abusus tolerari posset, eodem, imo potiore jure tolerari etiam deberet
         restrictio numeri opificum, et usus <emph>jus opificii</emph> emendi et vendendi; hoc autem
         facto omnia opificia, omnes cujuscunque speciei quaestus certis tantum familiis
         haereditaria efficerentur, idest inducerentur <emph>universale</emph> et opificiorum, et
         quaestus <emph>monopolium</emph> , cujus tristes effectus notiores sunt, quam ut hic
         pluribus debeant explicari. </p>
                        <p>Potest quidem propositae legi ea difficultas objici quod cum emtio et venditio
          <emph>juris quaestus</emph> nulla hactenus lege vetita fuerit, moderni contrahentes
          <emph>bona fide</emph> egerint, adeoque nec emtor depositam summam perdere, nec
          <emph>venditor</emph> perceptam restituere teneatur; proinde cum nemo citra suam culpam
         damnum pati possit, quod publicum omnes has summas bonificare deberet; cui oneri cum fundus
         publicus vix suffecturus sit, usus autem venditionis <emph>juris quaestus</emph> non in
         omnibus civitatibus usu venerit, expedientius foret hunc pro futuro tantum interdicere, in
         civitatibus vero, in quibus jam invaluit, rem <emph>in statu quo </emph> relinquere. </p>
                        <p>Verum si ratiocinium hoc subsisteret, nec de eo ut molae navigationi noxiae sufferantur
          <ref>Articulus 14. 1751.</ref> secus condi potuisset, quam erga refusionem damni, quod
         inde proprietariis emerget, per publicum praestandam, universim ratiocinium hoc eam post se
         traheret sequelam, quod, qualemcunque abusum privatorum cupiditas semel invexit, hic non
         jam secus aboleri possit, quam si <emph>lucrum</emph> , quod privati illi e continuatione
         abusus hujus capere potuissent, iisdem per publicum compensetur; quod quidem principium nec
         a <emph>natura pacti socialis</emph> nec e <emph>jure proprietatis </emph> deduci solet.
          <emph>Pactum</emph> enim <emph>sociale</emph> nonnisi redundantem e bono publico in
         singulum civem utilitatem pro scopo habet, et omne id excludit, quod paucis tantum privatis
          <emph>lucrum</emph> , toti autem publico <emph>detrimentum</emph> adfert.
         <emph>Proprietas</emph> autem nonnisi e <emph>legitimo</emph> possessorii
         <emph>titulo</emph> enascitur, qui si absit, usus aliquis non pro proprietate, sed pro mera
          <emph>usurpatione</emph> haberi debet. Jam vero primus, qui usum jus quaestus vendendi
         exercere coepit, non potuit habere <milestone unit="page" n="1318"/> legitimum possessorii titulum, quia usus
         hic in <emph>restrictione numeri</emph> mercatorum ita, ut jam ostendimus, radicatur, ut
         illa posita hic enasci, illa vero sublata hic suapte evanescere debeat. Illam vero
         magistratus nunquam legitime stabilire potuit. Habent quidem civitates jus obligatoria pro
         gremio sui statuta condendi, si illa Princeps confirmet, et in nullum tertii praejudicium
         vergant. Verum restrictio numeri mercatorum et usus jus quaestus vendendi nullam harum
         conditionum habent. Jam primum haec in forma solennis statuti per Principem nunquam
         confirmata fuerunt; quae enim via Consilii favorabiles fortasse usui huic emanarunt
         resolutiones, pro tali, quale lex requirit, <emph>obligatorio statuto</emph> reputari non
         possunt. Emanarunt quippe hae de casu ad casum, in <emph>hypothesi</emph> subsistentis
         ejusmodi usus, lex autem ad hoc, ut aliqua civitatis determinatio vim obligatorii statuti
         obtineat, requirit ut illa unanimi Magistratus et Electae Communitatis consensu perferatur,
         et tamquam <emph>formale</emph> statutum Principi submissa, <emph>qua tale</emph> consueta
         in ejusmodi casibus styli formalitate confirmetur, id quod de restrictione numeri
         mercatorum et facultate <emph>jus quaestus</emph> vendendi vix aliqua civitas remonstrabit. </p>
                        <p>Sed etsi id nefors remonstraret, statutum hoc in ipsa sui origine invigorosum fuit, quia
         praejudicium tertii involvebat; singulus enim <emph>nativus</emph> civis per nativitatem,
          <emph>adjecticius</emph> autem per assumtam concivilitatem omnium <emph>civilium</emph>
         beneficiorum, inter quae <emph>jus quaestus</emph> etiam reputatur, particeps efficitur.
         Non potuit itaque magistratus etiam cum Electae Communitatis assensu jus hoc, in
         praejudicium totius civium corporis, ad pauca tantum individua restringere. Confirmatio
         autem semper relativa est ad <emph>confirmatum</emph> , adeoque si id, quod confirmatur,
         invigorosum est, ipsa etiam confirmatio vim suam amittit. </p>
                        <p>Proinde pro amittenda, quam emtores pro jure quaestus deposuerunt, summa non fuit
         necessaria lex anterior, quae venditionem juris hujus interdicat, sufficit principium,
          <emph>quod singulus civis omnium civilium beneficiorum particeps sit</emph> , per ipsam
         civitatum constitutionem stabilitum fuisse. Jam per id irritabatur omnis cujuscunque
         beneficii civilis ad pauca tantum individua restrictio. Jam prohibebatur, ne singulares
         cives commune ejusmodi, uti <emph>jus quaestus</emph> est, beneficium
         <emph>exclusive</emph> usurpare, et de eo tamquam <emph>haereditate</emph> sua per
         venditionem disponere possint. Sibi igitur imputare debent incauti juris quaestus emtores,
         si depositae pro tali objecto, quod legitime alienari non posse scire eos oportebat, summae
         jacturam patiantur, praesertim cum in iis etiam, in quibus abusus iste se adhuc sustinet,
         locis saepius eidem reclamatum venditionemque et emtionem <emph>juris quaestus</emph> in
         quaestionem vocatam fuisse acta Consilii testentur, adeoque illa nec eo, qui ad
          <emph>praescriptionem</emph> (si tamen haec in re tam grave totius publici praejudicium
         involvente allegari posset) requiritur, <emph>pacifico usu</emph> fulciatur. </p>
                        <milestone unit="page" n="1320"/>
                        <p>Imo si res ad vivum resecetur, facile apparebit quod emtor, qui <emph>exclusivum</emph>
         ejusmodi quaestum vel uno aliove anno exercuit, depositam pro jure summam sibi jam
         compensaverit. In locis enim illis, ubi ejusmodi monopolium viget, quaestus adeo lucrosus
         esse solet, ut deposita pro jure summa intra exiguum tempus resarciatur, sicque emtores
         nequidem <emph>de damno vitando</emph> , sed tantum <emph>de lucro captando </emph> agere
         apparet; ut autem hoc obtineant, legislatio trabalem adeo abusum stabilire non potest. </p>
                        <p>Nec obstat quod tales etiam emtores quandocunque ad casum fallimenti delabantur; id enim
         non e defectu utilitatis emti quaestus, sed vel ex inscitia rei mercantilis, vel e
         negligentia, rerumque suarum incuria, vel e nimis lauta vivendi ratione, vel denique e
         fortuito aliquo infortunio promanare solet: id autem suapte consequitur quod abolito jus
         quaestus vendendi abusu jus hoc in casu <emph>cridae </emph> creditoribus pro fundo
         assignari non possit. </p>
                        <p>Caeterum quam intricatas quaestiones abusus <emph>jus quaestus</emph> vendendi producat,
         quam <emph>arbitrarie </emph> has magistratus definire soleant? adeoque quantam
         partialitatibus ansam praebeat? praeter complura in Archivo Consilii exstantia acta vel
         demisse readnexa, quam piae memoriae Rex et Imperator Leopoldus II. ad Deputationem hanc
         relegaverat, status mercantilis Pestiensis instantia abunde perhibet. Apparet ex illa quod
         in hac Civitate jus quaestus aliis <emph>cum</emph> , aliis sine facultate illud vendendi
         concedatur: id quod in linea mercantili pro monstruoso instituto reputari debet. Vel enim
         in hac civitate singulus civis jus quaestum exercendi habet, et tunc inane est facultatem
          <emph>jus quaestus</emph> vendendi concedere; quis enim pro tali jure aliquid dabit, quod
         alioquin habet? Vel beneficium quaestus ad certum tantum mercatorum numerum restrictum est;
         et tunc quo jure potest beneficium hoc uni e <emph>sistematisatis</emph> mercatoribus
         concedi? alteri vero negari? dicetur fortasse quod facultas illa vendendi non ad
          <emph>domesticos</emph> cives sed ad <emph>exteros</emph> referatur. Verum huic quoque
         eadem difficultas obstat; si enim plena quaestum exercendi facultas Pestini jam viget,
         casus ejusmodi venditionis nunquam emergere potest. Si certus tantum mercatorum numerus
         defixus est, cur aliquibus ex his facultas jus quaestus, etiamsi tantum <emph>extraneis,
         </emph> vendendi concedatur? aliis negetur? magistratus nullum unquam alium quem
          <emph>merum arbitrium</emph> . Apparet etiam ex eadem instantia quod in casu
         <emph>cridae</emph> magistratus jus quaestus vendendi creditoribus pro fundo assignare jam
         admiserit, jam negaverit. Cujus iterum, si allegati illic duo casus ad vivum excutiantur,
         nullam praeter merum arbitrium rationem reddere poterit. Apparet denique, quod hoc non
         obstante status mercantilis Pestiensis non postulet, ut abusus <emph>jus quaestum</emph>
         vendendi aboleatur, sed tantum ut certa quoad illum principia <milestone unit="page" n="1322"/> defigantur.
         Ubi e contra alii abolitionem abusus hujus Deputationi diserte proposuerunt. Nimirum erunt
         e Pestiensibus complures, qui jus quaestus ipsi emerunt, adeoque nollent lucello illo
         privari, quod e venditione ejus, si circumstantiae eorum id postulent, sibi promittunt;
         alii vero mercatores extra casum ejus rei forte versantur. Verum Legislatio non id, quod
          <emph>unius </emph> aut <emph>alterius</emph> civitatis quaestoribus, sed quod commercio
          <emph>in genere </emph> conducit, spectare debet; hujus autem promotio non restrictionem
         ad certa tantum individua, sed plenam quaestus libertatem requirit, quae usum jus quaestus
         vendendi suapte excludit. Per nulla certe regulativa principia id unquam efficietur, ut
         abusus jus quaestus vendendi desinat esse nocivum promotioni commercii
         <emph>monopolium</emph> , ut per illa omne magistratus arbitrium, omnis partialitatum
         occasio praevertatur; denique ut aliae civitates, in quibus abusus hic necdum invaluit, si
         sub eadem regulativorum punctorum observatione hunc etiam sibi admitti postulent, a petito
         suo <emph>fundate</emph> rejici possint, adeoque nullum prorsus medium est, quam aut abusum
         illum ubique abolere, aut totum <emph>internum</emph> Regni commercium sponte in
          <emph>monopolium</emph> convertere. </p>
                     </div>
                  </div>
                  <div>
                     <head>§ 138.</head>
                     <p>
                        <emph>Quaestusdomalis</emph> cum talibus, quas mercator aut dorso suo deferre, vel equo, aut
        leviori, cui ipse insidet, curriculo devehere potest, mercibus, singulo
        <emph>regnicolae</emph> tam in civitatibus, quam et per <emph>privatorum bona </emph> liber
        est. Ne tamen sub hoc praetextu suspecti, aut reipsa perniciosi homines per Regnum oberrare
        possint, omnis, qui quaestum hunc exercere vult, primum de integritate vitae suae
        testimonium a jurisdictione, in qua degit, excipere, deinde hanc seu Vice-Comiti, seu judici
        civitatis exhibere, et ab alterutro horum <emph>scriptam</emph> quaestum hunc exercendi
        facultatem impetrare debet. Testimoniales autem et scripta ejusmodi facultas semper
         <emph>gratis</emph> expediatur neque alias negari possit, quam si eam sollicitans aut
        suspectus, aut a mala vita reipsa jam notatus sit. Qui sine ejusmodi facultate domalem
        quaestum exercuerint, tamquam vagi intercipiantur, et ad locum originis relegentur.
        Jurisdictiones autem, quae facultatem hanc bonae existimationis hominibus negaverint, aut
        aliquam seu a testimonialibus seu a facultate ejusmodi taxam exegerint, in poena 100
        florenorum convincantur. </p>
                     <p>Respectu haereditariarum vero Germanicarum Provinciarum <emph>reciprocum</emph> semper
        observetur, id est, si domalis quaestus Hungaris in illis provinciis liber fuerit, idem
        incolis earum provinciarum etiam in Hungaria concedatur. Sin, hi etiam in prima statim, quam
        in Regno attigerint, statione, a quaestu hoc inhibeantur, et ad locum originis relegentur.
        Allis exteris domalis quaestus simpliciter non admittatur. </p>
                     <milestone unit="page" n="1324"/>
                     <div>
                        <head>Motiva.</head>
                        <p>Ut <emph>domalis quaestus</emph> simpliciter sufferatur, plurimi quidem, qui stabilem in
         civitatibus tantum et nundinis quaestum exercent, mercatores in porrectis Deputationi huic
         reflexionibus postularunt. Verum hi per id nonnisi proprium lucrum respexerunt; Deputatio e
         contra <emph>domalem quaestum</emph> et ad libertatem commercii et ad regnicolarum
         commoditatem pertinere, adeoque eum non abolendum, sed regulandum tantum esse existimavit.
         Hac autem in re id primum definiendum occurrit: an domalis quaestus cum omnibus vel
         aliquibus tantum; et si ita, cum quibus mercibus exerceri possit? Relate ad id communiter
         quidem id statui solet, ut quaestus hic ad minutiores tantum articulos restringatur. Verum
         id quaestionem adhuc non resolvit; decidi enim insuper debet, an minutia alicujus articuli
         ab ejus volumine? vel vero a pretio metienda sit? si primum, quis mensuram voluminis? si
         secundum, quis pretium singulae mercis in singulo casu determinabit? Quare Deputatio
         discrimen inter <emph>fixum</emph> et <emph>vagum</emph> ejusmodi domalem quaestum tantum
         in mercium quantitate defigendum esse existimavit, nimirum quantum quis seu dorso portare,
         seu leviori curriculo secum devehere potest. Nisi enim restrictio haec statuatur, possent
         onerario curru merces, quae pro integra officina sufficiant, per Regnum circumvehi, sicque
         major commercii pars <emph>vaga</emph> effici, quod systema regularis commercii non
         admittit. Nec obstat, quod per restrictionem hanc nulla inter voluminosas et parvae quidem
         molis, sed pretiosas merces proportio instituatur. Haec enim non secus defigi posset, quam
         si certa summae quantitas stabiliatur, ultra quam nec cum voluminosis, nec cum minoris
         molis mercibus domalem quaestum liceat exercere; ejusmodi autem legis executioni intendendi
         administratio publica nullum absolute modum haberet. Hactenus etiam Judaei clenodia,
         horologia, aliaque minoris molis aurea et argentea fabricata per domos et curias
         circumferebant, et tamen id substantiali Regni commercio nil praejudicavit. Nil proinde
         obstat, quin id porro etiam tolleretur. </p>
                        <p>Caeterum, quod legislatio domalem quaestum etiam in privatorum bonis admittere possit, in
         motivis <ref>§-phi 143.</ref> uberius ostendetur.</p>
                        <p>Necessitatem etiam <emph>testimonialium</emph> et <emph>scriptae facultatis</emph> vel
         ipsa in textu allata ratio satis evincit, nempe, ne sub hoc praetextu perniciosi homines
         per Regnum oberrare possint. Ut haec gratis expediantur, aequitas ipsa postulare videtur.
         Ne vero cupiditas legem hanc violare possit, specifica poena defigenda videbatur. Plurimae
         enim leges ideo tantum non observantur, quia earum transgressioni nulla specifica poena
         statuta est. </p>
                        <p>Domalis per incolas Germanicarum Provinciarum in Hungaria exerciti quaestus prohibitionem
         plerique omnes mercatores in reflexionibus suis deposcunt. Per hunc rejectamenta mercium
         Germanicarum, quae in nullis jam nundinis vendi <milestone unit="page" n="1326"/> poterant, regnicolis obtrudi
         exponunt. Beneficium hoc locale esse, adeoque indigenis tantum quaestoribus competere
         sustinent; hanc denique praecipuam languentis Hungarici commercii causam assignant. Verum
         non reflectunt illi ad constitutionalem, qui virtute Sanctionis Pragmaticae inter has
         provincias et Hungariam vigere debet, nexum, qui non admittit, ut legislatio Hungarica
         incolas illarum provinciarum etiam in commerciali linea, ita uti subditos extranearum
         potentiarum tractet. Non potest itaque illa respectu horum aliud, quam
         <emph>reciprocum</emph> stabilire; si <emph>domalis quaestus</emph> Hungaris in illis
         provinciis negatur, jam tum legislatio Hungarica nexum illum non violabit, hunc iisdem
         reciproce interdicendo. </p>
                        <p>E converso quoad subditos exterarum potentiarum principium illud, quod domalis quaestus
         sit privatum incolarum beneficium, jam reipsa locum habet, adeoque his ille jam jure
         interdici potest.</p>
                     </div>
                  </div>
                  <div>
                     <head>§ 139.</head>
                     <p>Domestici fabricantes artefacta sua seu in loco fabricae, seu in nundinis, seu etiam
        domatim non tantum <emph>all ingrosso</emph> , sed etiam <emph>alla minuta</emph> distrahere
        possunt. Extraneis tamen fabricantibus fabricata sua in nundinis quidem nonnisi all
        ingrosso, domatim vero nulla ratione distrahere liceat; quoad fabricantes autem Germanicarum
        Provinciarum <emph>reciprocum</emph> observetur. </p>
                     <div>
                        <head>Motiva.</head>
                        <p>Hujus rei intuitu inter quaestores et fabricantes differentiae saepius occurrunt. Ac
         theoretica quidem fabricae idea illa est, ut haec fabricata sua mercatoribus <emph>all
          ingrosso</emph> , hi vero consumentibus <emph>alla minuta </emph> eadem divendant. Verum
         raro fabricae alicui ea felicitas obtingit, ut principio statim omnes suas merces all
         ingrosso distrahere possit; quodsi autem notabilis earum pars invendita remaneat, cum
         fabricarum erectio sumtuosa sit, hae facile labefactantur. Sed nec ipsa commercii libertas
         admittit ut consumentes impediantur, quominus merces quascunque a prima manu sibi possint
         comparere. Opponent quidem mercatores quod id citra detrimentum <emph>status
         mercantilis</emph> admitti non possit. Verum in ejusmodi casibus fabricans ipse subit vices
         mercatoris <emph>primae manus</emph> , publicum autem non eget quaestoribus <emph>secundae
          manus</emph> , donec illos habere potest. Secus posset status mercantilis praetendere ut
         nec opificibus liceat erga paratam solutionem laborare, sed quod hi artefacta sua primo
         alicui mercatori vendere, consumens vero eadem ab hoc debeat comparare. </p>
                        <p>Quoad <emph>extraneos fabricantes </emph> eadem est ratio, quae quoad quaestores; sicut
         his <ref>§-pho 136.</ref> nonnisi quaestus <emph>all ingrosso</emph> concessus est, ita his
         quid amplius concedi potest. </p>
                        <milestone unit="page" n="1328"/>
                        <p>Fabricantum etiam haereditariarum Germanicarum Provinciarum eadem est, quae mercatorum
         ratio: adeoque sicut quoad hos <ref>praecedenti §-pho</ref>
                           <emph>reciprocum</emph> stabilitum est: ita quoad hos etiam idem debet observari. </p>
                     </div>
                  </div>
                  <div>
                     <head>§ 140.</head>
                     <p>Si opifex una in quaestum se immittat, ab hoc etiam beneficio cum justa proportione
        taxetur. Id tamen pro quaestu eidem non imputetur, si remansam e procurata sibi
        necessariorum pro opificio suo materialium provisione quantitatem divendat.</p>
                     <div>
                        <head>Motiva.</head>
                        <p>Status mercantilis Pestiensis exposuit quod capillamentarii cum Dintuch aliisque
         similibus, sartores cum panno variisque materiis quaestum incipiant exercere, et ex hac
         occasione opifices a quaestu diserta lege inhiberi postulavit: verum ut legislatio
         commercii libertatem vel hac parte constringat, non expedit. Quid enim publico nocet, si
         potentior civis per sodales suos opificium, per se vero aliquam quaestus speciem exerceat?
         Id tamen justum est ut in tali casu ab utroque beneficio contribuat. Cum tamen mercatores
         Pestienses opificibus jam id pro quaestu imputent, si necessaria pro opificio suo
         materialia de casu in casum ex eorum officinis non accipiant, sed de his sibi in nundinis,
         aut alibi, ubi ea leviori habere possunt, provisionem faciant, et si hanc totam consumere
         forte non possit, remanentiam divendat, videbatur id diserte clarificari debere. Opponent
         quidem mercatores quod sub titulo <emph>remanentiae</emph> opifices formalem cum
         materialibus opificii sui quaestum possint exercere. Verum id observare, et si reipsa
         eveniat opificem talem etiam a beneficio quaestus taxare, ad partes localis magistratus
         pertinebit. </p>
                        <p>Exponunt etiam mercatores Pestienses quod opifices non tantum analogos opificio suo, sed
         jam alios etiam articulos vendere incipiant. Verum minutia haec attentionem legis non
         meretur. Hic quoque eadem, quam supra pro aliis minutis quaestoribus attulimus, ratio
         obtinet. Dent majores mercatores, uti possunt, minori pretio eosdem articulos, et opifices
         nec pro remanentia materialium opificii sui, nec pro aliis sibi minus analogis mercibus
         emtorem invenient.</p>
                     </div>
                  </div>
                  <div>
                     <head>§ 141.</head>
                     <p>Non tantum in annuis, sed in hebdomadalibus etiam nundinis, praeter victualia alias quoque
        cujuscunque speciei merces venui exponere licet; adeoque discrimen etiam omne inter
        ordinarias et pecuarias nundinas suffertur.</p>
                     <milestone unit="page" n="1330"/>
                     <div>
                        <head>Motiva.</head>
                        <p>Ostendimus in Elaborato status actualis <ref>§-pho 79.</ref> quod in iis Regnis
         commercium maxime floreat, ubi nullus est nundinarum usus; merces cujusvis speciei ubique
         et quotidie venui prostant: magna autem negotia per contractus, qui nec loco nec diei
         alicui affixi sunt, concluduntur. In Hungaria legislatio nec illam adhuc quaestionem
         decidit, an advicinantium jurisdictionum opifices fabricata sua in hebdomadalibus civitatis
         nundinis distrahere possint? Pecora vero nonnisi in eorum locorum hebdomadalibus nundinis
         vendere licet, quae speciali eatenus privilegio provisa sunt.</p>
                        <p>Cum proinde politicae Hungariae circumstantiae sublationem nundinarum necdum admittant,
         interest ut adminus Legislatio eas quam maxime liberas efficiat, et quidem non annuas
         tantum, sed etiam hebdomadales. Publici enim nihil interest, an <emph>annuae</emph> vel
          <emph>hebdomadales</emph> nundinae magis floreant; interest autem vel maxime ut quo
         promptior sit mercium, et quod consequens est, pecuniae circulatio. Jam vero Legislatio, ut
         ad scopum hunc tendat, eandem <emph>hebdomadalibus</emph> quam <emph>annuis </emph>
         admittere debet libertatem. Hoc enim stabilito singulus articulus per naturalem commercii
         cursum eo sponte inclinabit, ubi celeriorem distractionem reperiet. Quis enim nescit quod
         aliquarum civitatum, quibus felix relate ad commercium situatio obtigit,
         <emph>hebdomadales</emph> nundinae actu etiam solenniores sint, quam aliarum
         <emph>annuae</emph> . Quis ignorat quod aliquarum civitatum, quae olim florebant,
          <emph>annuae</emph> nundinae nunc miserae langueant, et vicissim. Omnia haec
          <emph>naturalis </emph> commercii cursus regit, qui nisi eidem impedimenta per
         Legislationem aut irrepentes sensim abusus ponantur, eo semper <emph>sponte</emph>
         inclinat, ubi cum maxima utilitate exerceri potest. </p>
                        <p>Quod <emph>pecuarias</emph> nundinas in particulari attinet: viguit quidem hactenus usus
         ille quod pecora nonnnisi in talium locorum hebdomadalibus nundinis distrahi potuerint,
         quae peculiari superinde privilegio provisa fuerunt. Quomodo usus hic quoad
         <emph>pecora</emph> induci potuerit, quin una de frumento inducatur, non satis assequi
         licet. Pecora enim perinde atque frumentum articulum <emph>primae necessitatis</emph>
         constituunt, et tamen nullae dantur nundinae <emph>frumentariae</emph> . Ut ut sit, si
         restrictio haec quoad articulos <emph>primae necessitatis </emph> subsistere posset,
         potiori adhuc jure introduci quiret quoad reliquas merces, ita ut exempli causa panni
         quaestus tantum ad aliqua, lineorum fabricatorum ad alia loca <abbr>etc.</abbr> restringatur. Quod cum
         ratio ipsa non admittat, interest certe ut Legislatio <emph>pecuariarum</emph> etiam
         nundinarum discrimen sufferat, et sicut omnes alias merces, ita etiam pecora in
         hebdomadalibus nundinis distrahi admittat. Non inferetur per id injuria iis, qui ejusmodi
         privilegia jam impetrarunt; nam respectu eorum ad idem recidit: an pecuariae nundinae per
         privilegia multiplicentur, vel vero per legem pro liberis declarentur; contra id autem nec
         nunc querulari possunt, si omnes sui in legali distantia vicini privilegium ejusmodi <pb n="1332"/> impetrent. Si modernorum privilegiatorum situatio pro quaestu pecuario idonea
         est, ipse naturalis commercii cursus beneficium hoc ipsis porro quoque confirmabit. Sin,
         sibi adscribant quod commercii cursum cum detrimento publici cogere voluerint.</p>
                        <p>Caeterum proposuerunt aliqui ut auctus jam supra modum nundinarum numerus ad justam
         proportionem reducatur, eo potissimum nixi argumento, quod nimia nundinarum copia populum a
         labore agriculturae avocet, et in vitio ebriositatis obfirmet. Verum argumentum hoc ad
         omnium potius nundinarum sublationem spectare videtur; quam cum ratio moderni temporis non
         admittat, interesse potius videtur ut eae quam maxime multiplicentur. Ita enim eveniet ut
         nundinae ipsa hac de causa suapte sensim evanescant, quemadmodum id apud eos, quibus nullus
         amplius est nundinarum usus, populos factum est.</p>
                     </div>
                  </div>
                  <div>
                     <head>§ 142.</head>
                     <p>Sub limitationem nonnisi articuli <emph>primae necessitatis</emph> cadunt, et hi sunt e
         <emph>victualibus</emph> panis, caro bubula, vervecina, et suilla, nec non sebum. Ex
         <emph>opificiis </emph> labor murarius et asciarius, et in casum quo aliquam caeham de
        pretio artefactorum suorum condixisse eveniat, omnis etiam ejusmodi cujuscunque speciei
        labor. </p>
                     <p>Horum tamen omnium limitatio nec ad semel, nec periodice suscipiatur; sed prouti alicujus
        articulorum horum pretium ultra justos limites elevatum fuerit, ita eidem remedium de casu
        ad casum adferatur. Et primum quidem tententur omnes alii, per quos pretium ejusmodi
        restringi possit, politici modi; si nullum jam aliud medium supersit, tum demum ad
        limitationem descendatur.</p>
                     <p>Hanc ubi casus fert, singula jurisdictio in gremio sui peragat; magistratus tamen
        civitatum ad actum hunc et Electam Communitatem, et possessionatam nobilitatem convocare, et
        rem hanc secundum pluralitatem votorum determinare debent.</p>
                     <div>
                        <head>Motiva.</head>
                        <p>Augustus Josephus II. ipsam etiam articulorum <emph>primae necessitatis</emph>
         limitationem aboleverat, eo nixus argumento, quod naturalis commercii cursus ipsorum etiam
         horum articulorum pretia ad justum aequilibrium suapte reducat. Nimirum cum pretia rerum a
         proportione auctae circulantis pecuniae sensim increscere, etsi pretia victualium
         eleventur, artefacta ab eadem proportione assurgere soleant. An enormia, quae non multo
         post enata sunt articulorum horum pretia, ordinationi huic, vel vero mox consecuto Turcico
         bello adscribi debeant, tuto quidem statuere non licet: quodsi tamen aliorum temporum
         populorumque experientiam consulamus, facile apparebit quod limitationem pro variis status
         commercii epochis jam extendere, jam restringere, jam etiam simpliciter abolere intersit.
         Nimirum tres epochae hac in <milestone unit="page" n="1334"/> re universim defigi possunt. Prima dum tenui
         adhuc populatione, nationalis industria et opificia quasi pullulare primo incipiunt, et
         tunc, cum nulla adhuc sit venditorum concurrentia, administratio publica vigilare debet, ne
         pauci, qui adhuc praesto sunt venditores, nimis exaggerata articulis <emph>primae
          necessitatis</emph> pretia statuant, id quod illa nonnisi per generales et periodicas
         limitationes impedire potest. Altera epocha est dum aucta populatione et opificum numero
         notabilior jam venditorum concurrentia enata est, et tunc sicut non ubique, et omnium
         primae necessitatis articulorum, sed jam hic, jam ibi, jam unius, jam alterius articuli
         pretia exorbitare solent: ita administratio etiam publica in illis tantum locis, ubi casus
         enascitur, et illius tantum, cujus pretium nimium assurgit, articuli partialem tantum
         limitationem suscipere debet. Tertia demum epocha est, dum commercium jam ita effloruit ut
         sola venditorum concurrentia sufficiens cupiditati frenum injiciat; et tunc cessante
         limitationis necessitate ipsa suapte evanescit. Hungaria in prima adhuc epocha versabatur,
         dum veteres leges et <emph>generalem</emph> , et <emph>periodicam</emph> articulorum primae
         necessitatis limitationem praescripserunt. Quod tertiam necdum attigerit, vel id
         demonstrat, quod commercium ejus cum iis populis, apud quos limitatio omnis jam exolevit,
         nullatenus comparari possit, id est, quod in Hungaria necdum tanta, quanta apud populos
         illos, venditorum concurrentia vigeat. Itaque Hungaria in secunda adhuc epocha versatur,
         adeoque non interest ejus ut seu generalem et periodicam limitationem continuet, seu eam
         simpliciter aboleat, sed ut remedium hoc in specificis tantum casibus et articulis
         adhibeat. </p>
                        <p>Temperamentum hoc ea etiam ratio commendat, quod generalis omnium primae necessitatis
         victualium et artefactorum limitatio, ut justa evadat, non secus institui possit, quam si
         internus rei valor ad justam cum massa circulantis pecuniae proportionem reducatur, ac
         praeterea victualium pretia artefactis, et vicissim, commensurentur; massa vero circulantis
         pecuniae nunquam exacte determinari, adeoque tota haec operatio in nullo fixo principio
         fundari possit. E converso si partialis tantum alicujus articuli limitatio suscipiatur,
         omnia haec ita ad vivum resecari non est necesse, sufficit, si vel per practicam aliquam
         probam, vel per institutam cum sumtuosiori aliquo articulo comparationem, seu etiam a
         vicinae, quae in iisdem plane circumstantiis versatur, jurisdictionis exemplo pretium
         alicujus ejusmodi articuli exaggeratum esse ostendatur.</p>
                        <p>Cum tamen ipsa haec criteria fallere possint, interest ut jurisdictiones publicae omnes
         alias diminuendi talis pretii politicas vias antea experiantur, quam ad limitationem
         descendant. Ita si pistores panis, lanii bubulae pretium plus justo augeant, juvat
         experiri, an non per admissam omnibus emacillandi et panem vendendi facultatem pretium
         articulorum horum ad justos limites reduci possit. Ita etiam si merces asciariorum et
         murariorum elevetur, experiri interest, an non per evocationem <milestone unit="page" n="1336"/> aliorum
         magistrorum malo huic subveniri possit, antequam ad anceps et invisum limitationis remedium
         descendatur.</p>
                        <p>Major est in eo difficultas: quinam articuli ad categoriam <emph>primae
         necessitatis</emph> referri debeant, cum id nulla lege diserte definitum sit. Communiter
         quidem ea pro primae necessitatis articulis reputantur, quorum maxima populi pars
         indispensabilem habet necessitatem. Verum ne hoc quidem satis determinatum rei hujus
          <emph>criterium</emph> est. Nemo enim est, qui <emph>indispensabilem</emph> non habeat
          <emph>frumenti</emph> necessitatem, et tamen hujus pretium non solet limitari. E converso
         e communi populo plures vino, quam bubula utuntur, et tamen haec cadit, illud non cadit sub
         limitationem. Tota itaque res ad usum recidere videtur. Sed ne hic quidem hactenus
         uniformis fuit; alii enim comitatus plura, alii pauciora objecta ad limitationem
         revocabant. Ita e <emph>victualibus</emph> alicubi plane vitulina limitabatur, qua certe
         rustici, adeoque major populi pars, non utuntur. <emph>Ex opificiis</emph> alicubi maxime
         vulgaria <emph>sartorum</emph> , etiam <emph>sutorum, cothurnariorum </emph> et
          <emph>pellionum</emph> artefacta limitationi subjiciuntur; alibi tantum
         <emph>ascariorum</emph> et <emph>murariorum</emph> merces, et sebacearum candelarum pretium
         ad limitationem revocari solet. Ut hac quoque in re uniformitas inducatur, Deputatio
         indicatos tantum articulos ad categoriam <emph>primae necessitatis</emph> referendos esse,
         et hos solos ad casum limitationis devenire posse existimavit, praeter casum illum, quo
         opifices cujuscunque demum caehae de pretio artefactorum suorum condixisse eveniat. In tali
         enim occasione, donec caehae subsistunt, nullum aliud tollendo malo huic remedium esse quam
         limitationem jam supra <ref>§-pho 57.</ref> ostendimus. </p>
                        <p>Quoad <emph>ascariorum </emph> et <emph>murariorum </emph> mercedem ea quidem subire
         potest consideratio quod rustici horum etiam opera vix utantur, et quod auctis intra tempus
         illud, quo diurna eorum merces in novem vel decem grossis subsistit, victualium pretiis,
         horum quoque labor naturali rerum cursui relinquendus esse videri possit. Verum
         artefactorum horum omnes quatuor Regni status indispensabilem habent necessitatem, neque
         tantus adhuc domesticorum ejusmodi opificum numerus adest ut non magna laborum istorum pars
         per extraneos perfici debeat. Ne hi mercedem suam ultra modum elevent, ex eo etiam
         interest, quia secus major adhuc pecuniae quantitas e Regno eveheretur. Itaque hos etiam
         adminus eousque per limitationem continere expedit, donec Regnum necessario domesticorum
         ejusmodi opificum numero provideatur. Quodsi tamen horum etiam laborum pretium suapte
         tantisper increscat, ad prudens localium jurisdicionum arbitrium pertinebit determinare: an
         non id dissimulare rerum adjuncta exigant? </p>
                        <p>Caeterum hactenus quidem limitatio etiam in civitatibus per comitatus peragebatur. Verum
         inficiari non licet quod id primis jurisdictionis principiis adversetur. Civitates enim
         quartum Regni Statum constituunt, et plena in gremio sui pollent jurisdictione. Habent jus
         statuta cum assensu Principis condendi. Magistratum suum ipsi <milestone unit="page" n="1338"/> cives eligunt.
         Hic judicatum etiam in octavalibus objectis exercet, id quod comitatensi magistratui leges
         denegarunt. Gaudet jure gladii, jus <emph>forisationis</emph> exercet; contributionem
         publicam repartitur, domesticam vero ipse imponit. Ipsam denique politiam quoad omnia sui
         objecta in gremio sui dirigit. Nullus itaque titulus, nulla ratio, nullum motivum superest,
         quo limitatio a Magistratibus Civicis legitime avelli potuerit. Seu enim qua pars politiae,
         seu vero qua actus territorialis jurisdictionis consideretur, in utroque casu natura sua ad
         activitatem Civici Magistratus spectat. Exiguorum a proportione, qui illic habitant
         nobilium, consideratio id exigere non potuit. Civitatem enim in substantia cives efficiunt;
         nobilium, qui non sunt simul cives in illis habitatio est <emph>accessorium</emph> . Itaque
         limitatio non ad horum, sed ad illorum commoda dirigi debet; civium autem utilitati
         prospicere certe non ad comitatensis, sed ad Civici Magistratus provinciam refertur. Sed
         nec illa ratio tenet, quasi stabilita in civitate limitatio pro regula toti comitatui
         deservire deberet, hocque titulo ad magistratum comitatus pertineret. Constat enim, quod
         alia plerumque pro civitate, alia pro rure victualium pretia defigantur. </p>
                        <p>Denique nec ea ratio subsistit quod ad civitates victualia per provinciales homines
         comportentur; hi autem non civili sed comitatus jurisdictioni subsint. Cum enim civitas
          <emph>territoriali jurisdictione</emph> gaudeat, quicunque in hac aliquid vendit, quoad
         ipsum venditionis actum jam ejus jurisdictionem sortitur. </p>
                        <p>Unica adhuc illa reflexio superest, quod cum saepe aliqua Magistratus Civici membra ipsas
         illas, quae sub limitationem cadunt, professiones exerceant, evenire posset ut abusibus
         eorum conniveatur. Verum ad id praecavendum alioquin proponitur, ut omnis limitatio cum
         interventu electae communitatis et possessionatae nobilitatis, juxta pluralitatem votorum
         peragatur. Praescripsit lex remedium hoc pro <emph>repartitione contributionum</emph> , et
         ab eo tempore aut nullae eatenus querelae oriuntur, aut per unum recursum statim
         complanantur. Eadem causa eundem utique effectum etiam quoad <emph>limitationem </emph>
         producere debebit. </p>
                     </div>
                  </div>
                  <div>
                     <head>§ 143.</head>
                     <p>In locis dominali jurisdictioni subjectis officinam aperiendi jus ab indultu quidem domini
        terrestris dependet: domalis tamen quaestus etiam cum illis articulis, qui in officina
        ejusmodi prostant, aliis per dominum terrestrem interdici non potest; non potest etiam
        dominus terrestris coemtionem alicujus articuli in terreno suae jurisdictionis ad unum
        tantum mercatorem restringere, sed haec libera semper omnibus patere debet.</p>
                     <milestone unit="page" n="1340"/>
                     <div>
                        <head>Motiva.</head>
                        <p>Quod in arbitrio domini terrestris situm sit officinae erectionem admittere vel
         prohibere, id ex ipsa libera fundo suo utendi potestate deducitur. Non possunt itaque cogi
         domini terrestres ut singulo, qui in bonis eorum officinam aperire vult, fundum pro illa
         assignare teneantur.</p>
                        <p>Verum sub praetextu legitimi hujus juris formales subinde abusus emergunt; nimirum
         offerunt quandoque cupidi ejusmodi officinarii majorem locali domino censum, si quaestum
         cum iis articulis, qui in tali officina prostant, per terrenum suae jurisdictionis
         interdicat, et dominus terrestris id ad liberam de rebus suis disponendi facultatem
         pertinere ratus prohibitionem ejusmodi reipsa emittit.</p>
                        <p>Alias si articuli cujuspiam, <abbr>v.gr.</abbr> tabacae, gallarum quercinarum, butyri,
         mellis, ipsius usque adeo frumenti commercium aliquo anno lucrosum evadat, solent iterum
         cupidi emtores ad dominos terrestres convolare, et his pro ea, quam ipsi habent, articuli
         talis quantitate altum pretium ea conditione offerre, si sibi soli coëmtionem talis
         articuli per dominium suum concedant. Et horum aliqui id quoque ad dominicam potestatem
         pertinere existimantes subditos suos, ne alteri quam huic quaestori articulum talem vendere
         ausint, reipsa inhibere solent.</p>
                        <p>Proinde cum utrumque hoc limites jurisdictionis dominalis excedat, et nocivum commercio
         publico <emph>monopolium</emph> inducere possit, interest ut id diserta lege interdicatur.
         Quod autem dominalis jurisdictio ad coactiones illas se non extendat, facile apparebit, si
         ad genuina hujus principia reflectatur. Nimirum dominus fundi, quem rusticus colit,
          <emph>proprietatem</emph> tantum habet, et ideo hic de illo sine dominii consensu nihil
         disponere potest. De <emph>fructibus </emph> e converso colonus de lege plenam habet
         disponendi facultatem: hanc itaque dominus nullo modo restringere potest. Quod enim jus
         colono lex tribuit, hoc eum dominus, qui ipse legibus obedire debet, privare non potest.
         Quod autem lex liberam de <emph>fructibus</emph> suis disponendi facultatem colonis
         tribuat, vel inde patet, quia hanc in unico illo casu restringit, ubi domino terrestri pro
         propria necessitate <emph>jus praeemtionis</emph> concedit juxta tritum autem illud:
          <emph>exceptio firmat regulam in casibus non exceptis</emph> . Jam vero si dominus colonis
         suis imperare posset, ut his, vel illis articulis nonnisi ab officinario suo se providere
         audeant, vel vero ut hoc, vel illud productum nonnisi illi, quem ipse designaverit,
         quaestori vendere possint, constringeret utique legalem colonorum de fructibus suis
         disponendi facultatem: adeoque id limites <emph>dominalis jurisdictionis</emph> excedere
         satis apparet. </p>
                        <p>Et sane si dominus colonorum de fructibus suis disponendi libertatem quoad aliquos
         articulos constringere valeret, posset eodem jure hanc iis indiscriminatim quoad
          <emph>omnes</emph> adimere; nulla enim ratio assignari potest, quare quoad
         <emph>hos</emph> tantum in <milestone unit="page" n="1342"/> specie, et non quoad alios etiam articulos idem
         Jus possit exercere. Quodsi vero <emph>generale</emph> hoc jus domino competeret, tunc
         posset singulus dominus terrestris statuere ut coloni sui nihil eorum, quibus ipsi egent,
         ab alio quam a se comparare, neque quidquam ex iis, quae dominus pro se comparare vult,
         alteri vendere ausint: posset singulus iis, quos a colonis suis consumi observaret, seu
         productis, seu artefactis se providere, coëmtos autem a colonis suis fructus ipsis illis,
         quibus hi eos antea vendebant, quaestoribus distrahere, sicque totum sensim internum
         commercium unice dominis terrestribus in monopolium cedere posset, id, quod nec legi nec
         rationi congruit. </p>
                        <p>Ex omnibus autem his apparet quod nec potestas dominica, nec praerogativae nobilitares in
         legali sensu acceptae, sed promanantes tantum ex detorto earum intellectu abusus promotioni
         commercii in Hungaria obstent. Contineatur jus praeemtionis dominorum terrestrium intra
         legales, qui <ref>sequenti §-pho</ref> explicabuntur limites: conserventur caeteroquin
         coloni in plena, quam ipsis jam veteres leges attribuerunt, quaeve §-pho hoc enucleatius
         tantum explicatur, de fructibus suis disponendi libertate, et dominalis jurisdictio tam
         parum commercio obstabit in Hungaria, quam parum illa eidem in aliis provinciis
        adversatur.</p>
                     </div>
                  </div>
                  <div>
                     <head>§ 144.</head>
                     <p>Jure praeemtionis dominorum terrestrium jam per <ref>Articulum 75. 1723.</ref> ad propriam
         <emph>tantum</emph> necessitatem restricta, ne circa ipsum ejusmodi necessitatis
        intellectum ulteriores quaestiones obmoveri possint, declaratur quod per necessitatem hanc
        propria tantum dominorum terrestrium consumtio, aut immediatus ad rationem sui usus
        intelligatur. Itaque hi jure praeemtionis non gaudent in omnibus iis, quae pro ulteriori
        quaestu comparare volunt. Qui legi huic contravenerit, per concernentem comitatum pro
        singulo actu poena 500. florenorum mulctetur. </p>
                     <div>
                        <head>Motiva.</head>
                        <p>Quamvis provocatus Articulus disertis verbis dicat jus praeemtionis eo non extendi ut
          <emph>deinde aliis cariori iterum pretio venales ejusmodi res distrahantur: </emph> sub
         praetextu tamen illo, quod vina pro educillis, animalia pro macellis, necessaria materialia
         pro suis fabricis comparare <emph>ad</emph>
                           <emph>necessitatem propriam </emph> referatur, jus hoc quoad hos etiam articulos frequenter
         exercebatur. Imo quia nulla contraventoribus legis illius poena statuta fuit, ipsa
         immediati quaestus objecta, veluti <emph>tabaca</emph> , <emph>gallae quercinae</emph> ,
          <emph>cineres clavellati</emph> , et similia saepe praeemebantur. Qui vinum pro educillis,
         animalia pro macellis, materialia pro fabricis suis comparat, utique ideo illa emit, ut
         eadem cariori iterum pretio distrahat, adeoque jam in <ref>Articulum 75. 1723.</ref>
         impingit: necessarium itaque existimavit Deputatio ut et praetextus illi <milestone unit="page" n="1344"/>
         diserte praescindantur, et cupiditati aliquorum per sensibilem poenam frenum
        injiciatur.</p>
                     </div>
                  </div>
               </div>
               <div>
                  <head>Articulus XXXVIII.</head>
                  <argument>
                     <p>De concessis statui mercantili favoribus.</p>
                  </argument>
                  <div>
                     <head>§ 145.</head>
                     <p>Qualemcunque etiam <emph>minutam</emph> mercaturam exercere, <emph>ingenuam</emph>
        constituit professionem; minerales autem fodinas colere, quaestum praesertim
         <emph>exportationis </emph> all ingrosso facere, et fabricas erigere, pro tam
        <emph>nobili</emph> vitae instituto declaratur, ut hoc nec nobilitaris, nec magnatum status
        honori, quidquam possit derogare. </p>
                     <div>
                        <head>Motiva.</head>
                        <p>Superatis praevia ratione tam <emph>extrinsecis</emph> , quam et <emph>intrinsecis
         </emph> commercii impedimentis, superest ut legislatio ea etiam, quae in potestate habet,
         commercii <emph>adminicula </emph> stabiliat. Haec ad concedendos <emph>Statui Mercantili
          favores</emph> , et ad <emph>pecuniarium</emph> , ubi interest, <emph>succursum </emph>
         referuntur. </p>
                        <p>Quod <emph>favores </emph> attinet: scopum quidem commercii universim <emph>utilitas
         </emph> efficit, haec sola satis excitat ad planum illud, nullis aut paucis admodum
         difficultatibus expositum commercium, quale est <emph>officinariorum</emph> , aut vagus
         etiam, sed <emph>minutus</emph> quaestus, et ideo professionem hanc sufficit pro ingenua
         declarare. </p>
                        <p>Verum ut majora nonnisi magna pecuniarum vi gerenda, variis impraevisis casibus et
         periculis obnoxia, adeoque nonnisi multa prudentia, et assiduo ordinatoque labore, ut
         succedant, dirigenda negotia a pluribus suscipiantur, praeter <emph>utilitatem</emph> ,
          <emph>honoris</emph> etiam stimulus accedere debet. Omnes enim hae qualitates nonnisi apud
         homines, quorum mentem et animum natura ultra vulgus elevavit, reperiri solent; hi autem
         jam ex indole sua honoris stimulis agitantur, et nisi hunc per majora negotia assequendi
         spem habeant, facile ineunt aliud vitae institutum, quod ipsis viam ad honores, etsi minori
         cum utilitate, pandit. Axioma hoc non in sola rationis subtilitate, sed in ipsa omnium
         populorum et seculorum experientia fundatur; nam prout Status Mercantilis apud aliquem
         populum majori aut minori honore gaudebat gaudetque, ita etiam pauciora aut plura magna
         negotia et olim gerebantur, et hodiedum geruntur. Interest itaque ut Legislatio hoc vitae
         institutum pro <emph>nobili </emph> declaret. </p>
                        <p>Caeterum ipsas, quae majoribus mercatoribus in specifico exhiberi debeant, honoris
         testificationes determinare infra sphaeram Legislationis esse videtur. <milestone unit="page" n="1346"/>
         Reliquendum est genio nationali, qui si citius eo inclinaverit, ut par ipsis cum nobilibus
         honor exhibeatur, lex etiam citius propositum effectum producet.</p>
                        <p>Erunt fortasse, qui Magnates et Nobiles ad suscipiendum hoc vitae institutum diserta lege
         animandos esse existiment; verum id spiritui <emph>Constitutionis</emph> nostrae repugnat,
         et sinistrum pro ipso commercio effectum producere posset; spiritus enim Constitutionis
         nostrae est <emph>militaris</emph> , qui cum spiritu <emph>mercantili</emph> conciliari non
         potest. Ipsa etiam Magnatum et Nobilium educatio et vivendi ratio felicem in magnis
          <emph>negotiis</emph> progressum iisdem vix promittere potest; cum enim mercatura major,
         ut succedat, frugalem vitam, intensum continuo laborem, et frequentes, saepe permolestas,
         quandoque etiam periculosas peregrinationes exigat, haec autem vix alicujus Magnatis et
         Nobilis <emph>genio</emph> conveniant, suscepta per eos negotia sinistro, ut jam hactenus
         experientia docuit, fine plerumque terminantur. Quodsi vero plura magna negotia
         collabantur, id et propter exemplum, et propter eorum, qui aliquam in negotio tali partem
         habuerunt, ruinam, noxios ipsi commercio effectus producit. Sufficit itaque, si lex se
          <emph>permissive</emph> habeat, ne pauci forte illi, quos genius suus reipsa ad id
         formavit, metu inurendae conditioni suae alicujus maculae ab instituto hoc retrahantur.
        </p>
                     </div>
                  </div>
                  <div>
                     <head>§ 146.</head>
                     <p>Favores <ref>Articulo 17. §-pho 1.</ref>
                        <emph>majoribus</emph> et <emph>minoribus</emph> fabricantibus concessi etiam ad eos
        extenduntur, qui merces Hungaricas exportant, seu deinde ejusmodi quaestor
        <emph>domesticus</emph> , seu recentius illocatus sed necdum <emph>naturalisatus</emph> ,
        seu etiam simpliciter <emph>exter</emph> fuerit. <emph>Domestici</emph> , et recentius
        illocati sed <emph>necdum naturalisati,</emph> si majorem quampiam fabricam erigant aut
        commercium <emph>exportationis</emph> all ingrosso exerceant, insuper in concivilitatem
        gratis assumantur. Simpliciter vero <emph>exteri</emph> , aut recentius quidem illocati, sed
         <emph>necdum naturalisati </emph> majores ejusmodi quaestores aut fabricantes etiam absque
         <emph>indigenatu</emph> , vel <emph>ante terminum naturalisationis</emph> , armales erga
        duorum comitatuum aut civitatum commendationem impetrare possint. </p>
                     <div>
                        <head>Motiva.</head>
                        <p>Quaestores commercium <emph>exportationis</emph> exercentes, eandem quam
          <emph>fabricantes </emph> Regno praestant utilitatem; justum proinde est ut paribus etiam
         favoribus perfruantur. Hac ratione justa etiam quoad <emph>mercatores</emph> proportio
         pariter stabilitur; prouti enim majus vel minus fuerit ejus commercium exportationis, ita
         ab eadem proportione favorum horum fructum capiet. </p>
                        <p>Interest tamen ut iis, qui majores fabricas erigunt, aut commercium exportationis
          <emph>all ingrosso </emph> exercent, praeterea aliqui favores concedantur, verum praeter
          <milestone unit="page" n="1348"/> gratuitam concivilitatem nihil est amplius quod Legislatio <emph>domesticis
         </emph> ejusmodi quaestoribus aut fabricantibus concedere possit. Nobilitatis enim erga
         solam duorum actualium intimorum consiliariorum commendationem impetrandae alioquin capaces
         sunt. </p>
                        <p>
                           <emph>Exteri</emph> e contra absque <emph>indigenatu</emph> , recentius vero illocati ante
         evolutum <emph>naturalisationis</emph> terminum per armales nobilitari non possunt. Proinde
         cum publici intersit ut fabricae et exportatio domesticarum mercium per hos quoque
         promoveantur, interesse putabat Deputatio his eum insuper favorem largiri, ut illi quidem
         absque indigenatu, qui sumtuosior et altiori conditioni magis analogus est, hi vero ante
          <emph>naturalisationis</emph> terminum nobilitatem per <emph> armales </emph> consequi
         possint. Ac terminus quidem <emph>naturalisationis </emph> nulla adhuc lege defixus est,
         sed nunc primum erga <emph>Deputationis politicae </emph> relationem determinabitur. Cum
         tamen beneficium hoc illis statim, qui se primi illocant, concedendum haud esse, tuto
         existimare liceat per provisionem hanc exteris etiam et recentius illocatis mercatoribus
         favor accedet, si <emph>fabricam </emph> erigant, aut <emph>exportationis </emph>
         commercium all ingrosso suscipiant. </p>
                        <p>Commendationem autem duorum comitatuum aut civitatum,objecto quaestus ideo magis
          <emph>analogam </emph> esse Deputatio existimavit, quia de utilitate aut extensione
         quaestus alicujus aut fabricae publicis jurisdictionibus magis quam duobus individuis
         constare potest. </p>
                        <p>Superest ut Deputatio rationem reddat, cur omnes hoc favores tantum ad
          <emph>exportationis</emph> commercium restringendum esse existimaverit; propositio enim
         haec complures re ipsa recipit considerationes. </p>
                        <p>Ac Regnum quidem multorum extraneorum Articulorum <emph>importatione</emph> perinde ac
         propriarum mercium <emph>exportatione</emph> opus habet, neque unum hoc commercii genus
         absque alio subsistere potest. Verum si importatio superet exportationem, Regnum <emph>in
          passivo</emph> versatur; id autem si perduret, internae Regni vires quotannis diminuuntur.
         In moderna enim Europae situatione pecunia <emph>pro nervo gerendarum rerum</emph> jure
         optimo reputatur, cum non tantum bella ingentibus sumtibus gerantur, sed et omnium, quae
         utilia sunt, publicorum institutorum introductio magnam pecuniae vim requirat. Et ideo
         omnis prosperitatis publicae studiosa legislatio commercium <emph>exportationis </emph>
         prae <emph>importatione </emph> fovet; illi omnes, quos in potestate habet, favores
         largitur; importationem ad solos <emph>necessitatis</emph> et primae
         <emph>commoditatis</emph> Articulos, quoad fieri potest, restringit, et horum etiam pretium
         per animatam mercatorum <emph>concurrentiam </emph> diminuere studet. </p>
                        <p>Donec in Germanicis haereditariis Provinciis Legislatio promotionem
         <emph>exportationis</emph> pro principali oeconomicarum curarum suarum scopo sibi non
         praefixit, lentum fuit populationis incrementum, industria languens, exiguus fabricarum <pb n="1350"/> progressus, commercium adeo <emph>passivum</emph> ut quoad <emph>subsidia
          pecuniaria</emph> ab aliis magis pecuniosis potentiis dependentes fuerint. Ut primum
         Legislatio <emph>exportationem</emph> praeprimis curare et ad hanc mercatores omnibus
          <emph>utilitatis </emph> et <emph>honoris</emph> stimulis excitare coepit, Provinciae
         illae ad eum, quem cernimus, florem sunt provectae. Itaque et ratio, et vicinum recensque
         adeo exemplum ostendit, quod intersit ut Hungarica quoque Legislatio curas favoresque suos
         commercio <emph>exportationis </emph> impendat. </p>
                        <p>Neque <emph>utilitatis</emph> tantum, sed ipsius etiam <emph>justitiae </emph> ratio id
         commendat. Si enim importationem <emph>exter </emph> exerceat, nocet is nationali
         industriae; quia nisi ille hunc commercii ramum praeoccupasset, arripuisset certe illum
          <emph>domesticus</emph> aliquis, et tunc lucrum adminus commercii ejusmodi in domestica
         circulatione permansisset. Jam vero non est justum ut Legislatio exteris cum detrimento
         domesticae industriae favores concedat. </p>
                        <p>Si <emph>domesticus</emph> aut recens illocatus quaestor commercio <emph>importationis
         </emph> se addicat, facilius utique illi erit circumspicere, quibus articulis partes illae,
         in quibus degit, opus habeant; hos e maxime opportuno extero loco procurare, aperire
         officinam, eosdemque partim in hac, partim per publicas nundinas divendere, quam ipsi
         fuisset explorare necessitates exterarum Provinciarum, <emph>loca</emph> ,
         <emph>tempora</emph> , et <emph>modos</emph> , quibus domesticae merces foris utilissime
         distrahi possunt, indagare, omnesque et <emph>vectigalis</emph> et <emph>incertitudinis
          crediti</emph> , et alias, quae in exteris Provinciis mercatori copiosae se objicere
         solent, difficultates superare, idest commercium <emph>exportationis</emph> suscipere;
         justum itaque est ut domesticus etiam quaestor, qui difficilius hoc, et magis arduum
         commercium exercet, majores etiam legis favores experiatur. </p>
                        <p>Sed nec res ipsa admittit ut propositi pro <emph>exportatione </emph> favores etiam ad
          <emph>importationem </emph> extendantur; si enim illi <emph>exteris</emph> , qui hanc
         exercebunt, concedantur, hi eam commercii partem totam ad se pertrahent, sicque
          <emph>nationalem industriam </emph> hac parte penitus exstinguent. Si
         <emph>domesticis</emph> aut recentius <emph>illocatis</emph> quaestoribus admittantur, res
         haec plerorumque quaestorum studia ad hoc, veluti et minoribus difficultatibus obnoxium et
         paucioribus sinistris casibus expositum commercii genus cum detrimento eductionis
         domesticorum productorum avocaret; augeret in immensum <emph>officinariorum</emph>
         aliorumque <emph>minutorum </emph> quaestorum numerum, sicque in ipsa contributione rimam
         efficeret. <emph>Exportationis</emph> e contra longe alia ratio est; cum enim haec vix
         utiliter suscipi possit, nisi vel <emph>all ingroso</emph> , vel adminus cum majori mercium
         quantitate per nundinas exerceatur, aut numerus mercatorum ejusmodi non facile increscet,
         aut si id eveniat, vis illa pecuniae, quam aucta hac ratione domesticarum mercium
         exportatio Regno invehet, per ipsam sui circulationem facile compensabit illam
         contributionis partem, quae per favores hos decedet. </p>
                        <p>Nunc omnis <emph>officinarius</emph> , qui exteras merces saepe cum <emph>nationalis
          industriae </emph> detrimento distrahit, jam se notabile publico servitium praestare
         arbitratur, et ideo <milestone unit="page" n="1352"/> pauci adhuc a proportione sunt, qui commercium
         exportationis assectentur. Si Legislatio <emph>noxium</emph> ab <emph>utili</emph> quaestu
         distinguat, et huic tantum proemia, favores, et honores decernat, multi certe, qui secus
         nunquam animum eo adjecissent, aut exportationis, aut saltem mixtum cum importatione
         commercium suscipient; cessabunt veteres de defectu exportationis domesticorum productorum
         querelae, praevalentibusque sensim <emph>quaestoribus</emph>
                           <emph>exportationis</emph> provisio haec legis, quae nunc notabilem indubie sensationem
         producet, ipsa <emph>status mercantilis</emph> voce celebrabitur; quemadmodum id in vicinis
         Germanicis Provinciis factum fuisse videmus. </p>
                        <p>Caeterum provisionem hanc ne quidem mixtum ex importatione et exportatione commercium
         moratur. Tunc enim id spectari debet, quae commercii species apud talem quaestorem
         praevaleat, et is secundum hanc tractari; secus posset omnis importationis quaestor paucos
         aliquot domesticos articulos ad speciem educere, tantum ut immunitates illas sibi vindicare
         queat.</p>
                        <p>Superest adhuc ea commercii species, dum ipsa Regni producta aut artefacta ex una Regni
         parte in aliam divenduntur. Verum commercium hoc tot individua potest occupare, ut si hi
         omnes propositarum immunitatum participes reddantur, notabilis onerum publicorum pars in
         reliquam incolarum partem redundaret; praeterea commercium hoc nullis alioquin vectigalis
         oneribus obnoxium est, imo per subsecuturam teloniorum regulationem novum fortasse
         alleviamen accipiet. Quare favores exportationis ad hanc commercii speciem minime extendi
         posse videntur.</p>
                        <p>Denique ea adhuc quaestio obmoveri potest: an immunitates hae etiam ad Judaeos, si casum
         legis impleant, extendi possint? Rationem dubitandi id constituit, quod horum
          <emph>tolerantialis taxa </emph> fixa et adeo gravis sit, ut, si haec persistat,
         potentiores vero, qui soli fabricas erigere et notabilem exportationis quaestum exercere
         possunt, ab ea eximantur, summam illam a reliquis vix exigendam esse tuto praevidere
         liceat. Ac quaestio quidem illa: an Judaeos ultro penes <emph>taxam tolerantialem </emph>
         relinquere, vel vero instar aliorum a <emph>facultatibus et beneficiis conscribere</emph>
         intersit, ad agenda Deputationis Comissariatico-Contributionalis spectat. Deputatio e
         contra haec, memor quod jam <ref>4. projecti hujus §-pho</ref> eos et <emph>colonicalis
          conditionis</emph> et cujusvis <emph>opificii </emph> capaces declarandos esse
         proposuerit, demisse opinari debet ut favores etiam <emph>quaestus</emph> ad eos perinde
         extendantur; eorum vero seu deinde <emph>tolerantialis taxa </emph> seu
         <emph>contributio</emph> ita regulatur, ne propter aliorum impotentiam pauci illi, qui cum
         insigni publici emolumento aut fabricas erigent aut notabile exportationis commercium
         exercebunt, isthoc legis beneficio priventur. </p>
                        <p>In reliquo id suapte alioquin intelligitur, quod favores hi in quantum se ultra tenores
          <ref>Articuli 117. 1723.</ref> extendunt, nonnisi post publicatam legem locum habere
         possunt.</p>
                        <milestone unit="page" n="1354"/>
                        <p>
                           <hi>Quoad objectum Fundi Publici.</hi>
                        </p>
                     </div>
                  </div>
                  <div>
                     <head>§ 147.</head>
                     <p>Cum <emph>pecuniarii succursus</emph> seu in decernendis <emph>primis</emph> , seu in
        anticipandis erga sufficientem cautionem utilibus quaestoribus pecuniis, alterum
         <emph>commercii adminiculum</emph> constituant, id autem absque <emph>fundo publico</emph>
        praestari non possit, optasset quidem Deputatio ut de hoc etiam qualiter conflando
        determinatum et completum legum projectum proponere possit. Verum antequam fixi aliquid
        eatenus proponatur, praeliminariter decidi deberet, an una tantum pro toto Regno, vel vero
        distincta in singulo comitatu cassa publica constitui debeat? In hoc enim varios esse
        jurisdictionum sensus Deputatio e submissis sibi projectis observavit; et prouti Legislatio
        quaestionem hanc deciderit, ita etiam distincta conflandi fundi publici ratio iniri debebit. </p>
                     <p>Sed etiamsi unicam pro toto Regno cassam publicam stabiliendam supponamus, adhuc praevie
        decidi deberet, an ea absque ullo tituli discrimine <emph>generaliter</emph> pro omnibus
        Regni necessitatibus ita erigi debeat ut inde erogationes pro re nata ad quosvis Regni usus
        promiscue fieri possint, vel vero, an pro usibus <emph>commercii </emph> alia, alia pro
         <emph>bellicis</emph> , pro reliquis demum <emph>eventualibus</emph> Regni necessitatibus
        alia cassa publica constitui debeat? In primo enim casu pro <emph>generali</emph> ejusmodi
        cassa fundum <emph>unde unde</emph> eruere sufficeret; in posteriori vero jam
        <emph>analogi</emph> pro singula cassarum illarum specie fundi quaeri deberent. </p>
                     <p>Utcunque demum praeliminares hae de unitate vel diversitate cassarum quaestiones
        decidantur, insuper superari debet: an pro hac vel pro his cassis fundus in iis tantum
        objectis, quae <emph>Legislatio in potestate habet,</emph> vel vero in spontaneis etiam
        Statuum <emph>oblatis</emph> quaeri debeat? Nam prout praeliminares illae quaestiones
        superatae fuerint, ita determinati etiam fundi proponi et stabiliri poterunt. Quoad
         <emph>spontanea oblata</emph> , praevie iterum decidi deberet: an Diaeta dependendum per
        omnes etiam reliquos, quos illa repraesentat Regni Status fundum <emph>obligative</emph>
        stabilire possit? vel vero, an in Diaeta <emph>projectum</emph> tantum ejusmodi fundi
        elaborari et hoc totius per respectivos comitatus congregandae nationis assensui substerni
        debeat? In utroque casu ea iterum quaestio superari deberet: an talem fundum stabilire
        intersit, qui <emph>ad semel</emph> tantum dependatur, vel vero cujus depensio <emph>usque
         ad futuram legislationem</emph> perduret? </p>
                     <p>In tanta negotii hujus complicatione Deputatio haec se nihil aliud praestare posse
        existimavit, quam ut demissum suum circa omnes has quaestiones sensum praeprimis aperiat,
        tum recensitis, quae sibi submissa sunt, aliorum projectis de illis quidem fundis, de quibus
        legislatio <emph>proprio arbitrio disponere</emph> potest, in hypothesi <milestone unit="page" n="1356"/>
        stabiliendarum opiniorum suarum projectum etiam Articuli proponat; quoad <emph>spontaneum
        </emph> autem <emph>oblatum</emph> , id an majorem sed ad semel tantum dependendam, vel vero
        minorem sed per plures annos continuandam summam offerre expediat, uti et summae ipsius
        quantitatem generoso Statuum Regni in bonum publicum zelo integram relinquat, adeoque
        spontanei oblati nonnisi genericam in proponendo Articulo mentionem injiciat. Deinde tamen
        circa ipsam etiam conflandi e spontaneo oblato fundi modalitatem expositis iterum praevie
        aliorum projectis suam etiam demissam depromat opinionem. </p>
                  </div>
                  <div>
                     <head>§ 148.</head>
                     <p>Itaque, quod primam quaestionem attinet: Deputatio ejus est demissae opinionis, quod
        distinctam in singulo comitatu cassam publicam stabilire prorsus non intersit; pro
        particularium enim ejusmodi cassarum fundo vel <emph>generales</emph> totum in concreto
        Regnum respicientes tituli, ex gr. <emph>auctio pretii salis</emph> , <emph>taxa
        indigenatus</emph> 
                        <abbr>etc.</abbr> a proportione assumi deberent, et tunc emolumento fundorum horum per
        tot comitatus diviso, adeo exilis pro singulo, praesertim minori, comitatu quotta
        obtingeret, ut haec vix minutioribus illius publicis necessitatibus sufficeret; Regnum vero
        nunquam aliquod majoris momenti opus suscipere posset. Vel vero singulus comitatus
         <emph>proprium </emph> in sui gremio fundum quaerere debet. Et hunc ille nullum certe alium
        reperiret, quam qui aut per <emph>plebem</emph> , aut per <emph>privilegiatas classes</emph>
        dependatur. Ne <emph>plebi </emph> novum hoc titulo onus accedat, id postrema legislatio jam
        definivit, dum alicujus <emph>fundi publici</emph> exquisitionem Deputationi huic commisit;
        quodsi enim hunc e <emph>contributionis augmento</emph> conflare voluisset, poterat id jam
        tum determinare, quin curam hanc tertio cuipiam debuerit delegare. Quodsi autem fundus
        ejusmodi apud <emph>privilegiatas classes </emph> quaeratur, his pro publicis proprii
        comitatus necessitatibus dum, et quantum volunt, conferre alioquin liberum est, quin ullus
        eatenus legislationis actus intercedere debeat. </p>
                     <p>In ipsa tamen generalis pro toto Regno <emph>fundi publici </emph> hypothesi, relate ad
        secundam quaestionem, Deputatio ejus est demissi sensus, quod cassa <emph>commercialis
        </emph> ab ea, quae pro <emph>eventualibus</emph> Regni necessitatibus destinabitur
        distingui, et pro singula distincti, et <emph>analogi fundi</emph> stabiliri; pro
        necessitatibus vero <emph>bellicis</emph> nulla peculiaris cassa formari, sed pro his
        consueta ab olim, et in Diaeta de casu ad casum determinanda, <emph>subsidia</emph>
        reservari debeant. </p>
                     <p>Ut <emph>cassa commercialis</emph> et eventualis e distinctis fundis conflentur, et
        separatim administrentur, ipse modernus usus commendat. Jam enim hactenus <emph>auctio
         pretii salis</emph> et <emph>fiscalitates subditorum ottomannicorum</emph> pro usibus
        hydraulicis et commercialibus, <emph>indigenatus </emph> vero et <emph>exterorum</emph> ,
        qui beneficia ecclesiastica in Regno obtinuerunt, <emph>taxa </emph> pro
        <emph>eventualibus</emph> Regni necessitatibus convertebantur, et distinctam habuerunt
        administrationem. Sed et res ipsa id exigere videtur. Nisi enim id <milestone unit="page" n="1358"/>
        constituatur, erit perpetua inter <emph>commerciales</emph> et alias <emph>eventuales
        </emph> necessitates lucta. Quando, et qua parte una alteri cedere debeat, aut per
         <emph>legislationem</emph> de casu ad casum definiri, aut mero <emph>administrationis
         publicae</emph> arbitrio committi deberet. Primum utilissimis et urgentibus hydraulicis
        operibus moram saepius injiceret, quia legislatio, quae in singulo casu controversiam
        ejusmodi decidat, non semper in promtu est; alterum variis de causis vix expedire videtur.
        Quod summum est, proposuimus supra <ref>§-pho 128.</ref> ut non tantum planum regulandae et
         <emph>capitalis</emph> et <emph>collateralis</emph> navigationis, sed et ipse qua serie
        suscipiendorum laborum ordo, singulique laboris sumtuum schemata seorsim elaborentur, et
        postquam hic per legislationem definitus fuerit, labores eadem serie suscipiantur; ut id
        perfici, optatumque successum habere possit, Deputatio illa, quae hunc laborum ordinem
        elaborabit, debet aliquam circa quantitatem fundi commercialis, cui labores ejusmodi
        commensurari possint, habere cynosuram. Hanc autem habere non posset, si nullus distinctus
        commercialis fundus exstaret, sed per longas primo ambages decidi deberet quotta pars
         <emph>generalis fundi</emph> publici pro <emph>usibus</emph>
                        <emph>commercii </emph> quotannis exscindi debeat. </p>
                  </div>
                  <div>
                     <head>§ 149.</head>
                     <p>In hac distincta <emph>Commercialis </emph> et <emph>Eventualis</emph>
                        <emph>Cassae</emph> hypothesi, cum nullum e submissis seu per jurisdictiones, seu per
        privatos projectis aliquod seu inter cassas, idest circa propositorum fundorum applicationem
        discrimen faciat, sed omnia hydraulicos tantum labores aut alios commerciales usus
        respiciant, Deputatio etiam eadem universim tantum expendenda, et tum primum propriam de quo
        fundo? ad quam cassam applicando? opinionem subjungendam esse demisse existimavit. </p>
                     <p>Comitatus <emph>Sümeghiensis </emph> et <emph>Baranyensis </emph> schedarum bancalium
        excusionem proponunt; ille quidem ad 10, hic vero ad 20 millionum valorem. Sed neuter
        illorum manipulationem <emph>delicatae</emph> hujus operationis projectat: videntur tamen eo
        collimasse, quod ad procurandum his schedis cursum sola <emph>Statuum cautio</emph>
        sufficiat, quin alia <emph>speciali cassa</emph> , in cujus realitate creditum earum
        fundetur, opus sit. Deputatio e contra haec per <emph>simplicem</emph> Statuum fidejussionem
        schedis his circulationem minime procurandam fore, adeoque sub hac fiducia eas excudere non
        tantum <emph>inutile</emph> , sed plane <emph>periculosum </emph> esse arbitratur. Cujus
        sententiae antequam rationem reddat Deputatio, ipsam instituti <emph>schedarum
        bancalium</emph> theoriam paucis exponendam esse existimavit. </p>
                     <p>Institutum hoc varias quidem <emph>formas</emph> recipere potest, ejus tamen
        <emph>scopus</emph> is semper est, ut per has massa <emph>signorum repraesentativorum</emph>
        augeatur, id est, ut <emph>schedae hae </emph> in idea populi eundem, quem <emph>paratum</emph>
                        <emph>aes,</emph> obtineant valorem, et cum illae majorem insuper et conservationis et
        transportus facilitatem habeant, ut eaedem etiam appetantur. Hunc schedis his valorem
        legislatio <emph>imperative</emph> procurare non potest, <milestone unit="page" n="1360"/> sed debet tantam iis
         <emph>securitatem</emph> praestare ut illae valorem hunc in idea populi suapte
        consequantur. Securitas autem haec duobus potissimum modis procuratur; primum si in cassis
        publicis omnes solutiones cum schedis his instar paratae acceptentur; dein si eaedem singulo
        privato, qui nec earum usum in commercio facere, neque eas apud alios privatos in paratam
        convertere potest seu e speciali in hunc finem destinata, seu e quacunque demum, publica
        cassa in <emph>parata</emph> promte exsolvantur. </p>
                     <p>Ultra hoc debet certa inter massam circulantis pecuniae et schedarum harum quantitatem
        proportio observari, quae ad nullum quidem fixum principium reduci, per usum tamen ipsum
        facile determinari potest. Nimirum interest ut principio haud adeo magna schedarum summa
        emittatur, sed prouti eas amplius quaeri observatur, ita earum numerus sensim augeatur,
        donec apparuerit, quod plures jam sint, qui eas in paratam convertere student, quam qui eas
        quaerunt. Quodsi proportio haec <emph>haud multum</emph> excedatur, ipse naturalis rerum
        cursus justum <emph>aequilibrium </emph> suapte reducet, quia possessores schedarum eas
        tamdiu in cassis publicis permutare studebunt, donec iterum plures sint, qui eas quaerent,
        quam qui se iis velint liberare. </p>
                     <p>Verum si <emph>nimium magna </emph> a proportione circulantis pecuniae schedarum harum
        quantitas emittatur, id ipsum totum hoc institutum necessario convellere debet; tunc enim
        magnus erit eorum, qui illas in cassis publicis permutent, numerus; et cum numerus hic in
        oculos publici incurrat, genuina autem instituti hujus theoria paucis nota sit, id eam
        continuo producet suspicionem, quod schedae hae non habeant sufficientem securitatem; rumore
        autem hoc sensim propagato accurrent plerique omnes earum possessores illarumque
        permutationem efflagitabunt. Si cassae publicae iis redimendis pares sint et eas reipsa
        exsolvant, perdet status omnem utilissimi alias instituti utilitatem. Si aut cassae publicae
        non sufficiant, aut secus legislatio earum redemtionem interdicat, schedae aut omnem, aut
        maximam valoris sui partem uno ictu amittent, atque ita legislatio involabit in sacrum
         <emph>jus proprietatis</emph> , quia multi schedarum possessores gravia damna subibunt;
        labefactabitur <emph>nationale creditum</emph> , opificia, artes, commercium ipsum gravem
        patientur succussionem, malumque hoc a proportione illa, qua major fuerit ejusmodi schedarum
        numerus, tristiores etiam effectus producet. Ex omnibus his apparet in linea bancali id jam
        vim axiomatis obtinuisse, quod schedis bancalibus optatus cursus non secus procurari possit,
        quam si praevie <emph>realis</emph> et <emph>proportionata cassa</emph> stabiliatur, e qua
        earum redemtio de casu in casum fieri queat. </p>
                     <p>In Hungaria nec <emph>taxa indigenatus</emph> , veluti nec minutis Regni necessitatibus
        sufficiens, nec <emph>contributio</emph> , nec <emph>auctio pretii salis</emph> , velut in
        alios fines jam destinata, pro tali cassa reputari potest; sed nec Statuum
        <emph>cautio</emph> vices ejus supplere valet. Haec enim in casum sinistri eventus longam et
        ancipitem <emph>juris viam</emph> post se <milestone unit="page" n="1362"/> traheret; cujus solius metus tantam
        in publico diffidentiam produceret, ut nemo sit, qui emissas sub sola hac securitate schedas
         <emph>sponte</emph> acceptare velit; per coactivas autem et <emph>poenales </emph> leges
        talibus schedis cursum procurare esset convellere creditum nationale, suffocare industriam,
        exiguum denique illud, quod adhuc viget commercium, perimere. </p>
                     <p>Tristes hi effectus eo certius consequerentur, quod dum <emph>regiae</emph> bancales
        schedae emissae sunt, jam tum ad massam circulantis non tantum in Germanicis Provinciis, sed
        in ipsa etiam Hungaria pecuniae reflexum fuerit; adeoque quod in ipsa jam Hungaria justa
        inter <emph>offerentes </emph> et <emph>acceptantes</emph> schedas ejusmodi proportio
        vigeat. Quidquid proinde absque praevia reali cassa nomine <emph>Statuum</emph> emitteretur,
        jam excederet hanc proportionem; per consequens, aut schedae regiae in eadem quantitate
        revocari, aut schedae Statuum in ipsa sui nativitate nullum creditum, adeoque nullum etiam
        cursum habere possent. </p>
                     <p>Non erat ignotum, quod supra memoravimus, axioma, illi, qui schedarum emissionem perinde,
        sed nonnisi conflata <emph>praevie </emph> reali et proportionata, pro earum securitate
        cassa, ut mox referemus, proposuit. Cum tamen hic erectionem realis hujusmodi cassae in
         <emph>spontaneis Statuum oblatis </emph> fundet, opinio ejus in secunda objecti hujus parte
        recensebitur. </p>
                  </div>
                  <div>
                     <head>§ 150.</head>
                     <p>Comitatus Baranyensis pro fundo publico proponit etiam <emph>inventos thesauros</emph> ,
        ita ut quidquid probari non poterit, quod ante 32. annos per aliquem reconditum sit, id pro
        thesauro habeatur. Hujus una tantum tertia <emph>inventori</emph> , reliquum <emph>Fundo
         Publico</emph> cedat; occultatores si deprehendantur, praeter restitutionem totius
        thesauri, insuper in pecuniaria fundo publico applicanda poena pro prudenti arbitrio
        convincantur. </p>
                     <p>Ac recte quidem observat Comitatus, quod de hoc objecto nulla hactenus legis dispositio
        exstet. Usus tamen ille invaluit, ut una tertia <emph>inventori</emph> , alia <emph>fundi
         proprietario</emph> , tertia <emph>principi</emph> cedat; aut si idem sit et
        <emph>inventor</emph> et <emph>fundi proprietarius</emph> , una huic, altera medietas
        principi competat. Imo si res non in pecunia aut clenodiis, sed in utensilibus aureis aut
        argenteis consistat, titulo <emph>antiquitatum</emph> totum principi cedere solet. Interea
        non est dubium, quin usus hic per legem, si principis assensus accedat, mutari possit. Verum
        inventi thesauri, praesertim notabilioris, casus post tot annorum pacem adeo raro occurrit,
        ut ex hoc objecto fundus publicus exiguum admodum capturus sit incerementum. Nihil tamen
        obstare Deputationi videtur quominus, exilis licet, hic fundus proponatur. </p>
                     <milestone unit="page" n="1364"/>
                  </div>
                  <div>
                     <head>§ 151.</head>
                     <p>Vice-Comes Arvensis eosdem, qui in Diaeta 1741. jam propositi fuere, fundos projectat. In
        quo hi consistant, jam in Elaborato status actualis <ref>§-pho 88.</ref> ostendimus,
        nimirum: 1. In elevatione taxae indigenatus. 2. In augmento taxae, quam exteri
        ecclesiastici, si in Hungaria beneficia obtineant, persolvere debent. 3. In distincta a
        censu tricesimali <emph>imposita</emph> , quam <emph>animalia</emph> , <emph>lana</emph> et
         <emph>tabaca</emph> , si e Regno evehantur, deponere debeant. 4. In proventibus Jazygum et
        Cumanorum, si inhaerens iis summa per Regnum deponatur. Denique 5. in auctione pretii salis. </p>
                     <p>Verum in <emph>taxa indigenatus</emph> augmentum proventuum Regni collocare non expedit;
        secus enim ille omnibus, qui defixam taxam deponere volunt, promiscue conferri deberet, id
        quod rationibus Regni minus conduceret. Quodsi autem eo tantum fine taxa haec augeatur, ut
        quo pauciores indigenatum ambiant, tunc non in augmentum, sed in diminutionem proventuum
        Regni cedet. Quare Deputatio haec taxam illam tamquam accessorium et mere eventualem
        proventum, in quo parum aedificari possit, considerandum esse arbitratur. </p>
                     <p>Taxam <emph>exterorum beneficiatorum </emph> abolendam potius quam augendam Deputatio
        existimat; haec enim stat in collisione cum constitutionali lege illa, ne beneficia
        ecclesiastica <emph>exteris </emph> conferantur. Ut huic non contra veniatur, expedivisset
        articulum 24. Uladislai Decreti VII. ad exteros etiam beneficiatos extendere. Quia tamen
        secundum naturalem rerum cursum sperari non potest, ne aliquando exteri beneficiis
        ecclesiasticis admoveantur, censet Deputatio, quod ex hac fundamentalis legis contraventione
        alia et certiori via fundo publico emolumentum procurari possit; nimirum si constituatur, ut
        exteri beneficiis ecclesiasticis admoti tertiam, aut quartam proventuum suorum partem pro
        fundo publico dependere debeant. </p>
                     <p>Ut <emph>eductio domesticorum productorum</emph> distinctis <emph>impositis</emph>
        gravetur, id nationali commercio noxium fore Status Regni jam anno 1741, ut in provocato
        Elaborato, et loco ostendimus, agnoverunt, et ab hac propositione ultro recesserunt. Verum
        nihil obstare censet Deputatio, quominus e converso <emph>inductio</emph> quorumpiam
         <emph>luxus articulorum</emph> , veluti pretiosorum mobilium, curruum, ac praesertim vini
        extranei, cujus surrogato Regnum alioquin redundat, distinctis impositis gravetur, et
        conflanda inde summa in augmentum fundi publici convertatur. </p>
                     <p>De <emph>Jazygibus</emph> jam post annum 1741. res transacta est; nimirum redemti sunt
        illi per Principem ejusdemque proventibus applicati, neque res haec jam aliquam subire posse
        mutationem videtur. </p>
                     <p>
                        <emph>Pretium etiam salis</emph> ab eo tempore jam auctum, et auctio haec ad usus
        hydraulicos destinata est, uti id in <ref>provocato Elaborato, et §-pho</ref> jam
        ostendimus. Pretium autem hoc denuo augere, circumstantiae temporis vix admittunt. </p>
                     <milestone unit="page" n="1366"/>
                  </div>
                  <div>
                     <head>§ 152.</head>
                     <p>Idem Vice-Comes proponit etiam pro fundo publico erigendam in Regno <emph>lotteriam</emph>
        , non determinat tamen, an <emph>majorem</emph> , vel <emph> minorem</emph> ? Haec quod
        gravem morum corruptelam producat, usus ipse satis ostendit. Cum enim in hac exigua etiam
        pecunia sors tentari, et notabilia saepe lucra fieri possint, hanc lotteriae speciem ultima
        etiam incolarum classis, et saepe cum furore assectatur; quo fit ut pro uno aliove, qui ex
        iis conditionem suam meliorem reddit, milleni alii ad incitas redigantur; et cum extrema
        necessitas hanc hominum classem facile ad scelera ducat, fit ut mercatorum opificumque
        sodales et tyrones, herorum famuli, uxores ipsae et liberi ad suffurandas
        <emph>magistrorum</emph> , <emph>herorum</emph> , <emph>maritorum</emph> et
        <emph>parentum</emph> res prolabantur; rustici vero ad supportandas seu publicas, seu
        dominales praestationes incapaces efficiantur. Hanc itaque lotteriae speciem tantum abest,
        ut Deputatio proponendam existimet, ut potius ejus in Regno usum diserta lege vetandum, Suam
        vero Majestatem Sacratissimam demisse exorandam arbitretur, quo hanc in Germanicis etiam
        suis ditionibus benigne abolere dignetur. Fecerunt id jam complures in Germanico Imperio
        principes, et ut hanc se ruinandi et in scelera prolabendi occasionem millenis suis subditis
        adimant, redundanti ex instituto hoc in se utilitati sponte abrenunciarunt, ut adeo dubitare
        non liceat, Suam etiam Majestatem piae huic propositioni benignum suum assensum ultro
        praebituram esse. </p>
                     <p>Verum dantur etiam aliae lotteriarum species, quae <emph>majores</emph> vocantur, et quas
        nonnisi melius habentium regnicolarum classes ideo assectari possunt, quia in illis nonnisi
        cum notabilioribus summis periculum facere licet. Cum quoad has non eadem ratio subversetur,
        quominus harum aliqua species inducatur, et redundaturum ex illa emolumentum pro fundo
        publico convertatur, nihil obstare videtur. Nisus enim fortunam tentandi plerisque hominibus
        adeo naturalis est ut, si iis omnis hunc domi exercendi occasio impediatur, eam in exteris
        provinciis quaerant. Necdum vetiti fuere omnes privati <emph>fortuiti lusus</emph> , et
        tamen postrema, quae ante paucos annos Viennae aperta fuit, <emph>magna</emph> ejusmodi
        lotteria ultra centum mille e Regno extraxit. Cum nunc omnes alii privati <emph>fortuiti
         lusus </emph> recenti lege vetiti sunt, ipsius publici interesse videtur ut haec adminus
        passionem hanc domi exercendi occasio melius habenti regnicolarum classi ex eo etiam
        aperiatur, ne haec privatorum passio publico per <emph>evectionem pecuniarum</emph> nociva
        evadat, sed eidem aliquod potius per auctionem fundi publici adferat emolumentum. </p>
                  </div>
                  <div>
                     <head>§ 153.</head>
                     <p>Proponit etiam nonnemo pro fundo publico – 1. Omnes pecuniarias mulctas. – 2. Ut singulo
        seu donationis seu armalium impetratori praeter eam, quam Regi dependit, distincta pro fundo
        publico taxa imponatur. – 3. Reflectit, quod fundata <milestone unit="page" n="1368"/> spes haberi possit
        fundum publicum, modo semel ejus initium fiat, successive per <emph>legata</emph> proborum
        civium notabiliter augendum fore. </p>
                     <p>
                        <emph>Mulctae politicae </emph> potissimum per statuta constitui solent, et si in
        comitatibus incurrantur, horum; si in civitatibus, illarum cassis domesticis inferebantur.
        Id tamen obstare non videtur, quominus legislatio eas pro fundo publico applicare possit. </p>
                     <p>
                        <emph>Judiciales</emph> jam judici, jam parti, jam utrique leges addixerunt, et in moderna
        salariorum magistratualium tenuitate partem stipendii illorum efficere reputantur. Interea
        certum legislationis principium est, quod judici aliquam e poena, quam dictaturus est,
        utilitatem addicere non expediat. Stipendia autem eorum politica, cui status salarialis
        elaboratio commissa est, Deputatio rationi moderni temporis indubie conformabit. Moderna
        etiam legis dispositio nulli determinato privato, sed omnibus, si ad casum legis deveniant,
        jus ad ejusmodi mulctas attribuit, adeoque nullus etiam privatus in illis <emph>jus
         proprietatis</emph> potuit nancisci. Potest igitur Legislatio, quin vel in proprietatem
        alicujus involet, vel judicibus injuriam inferat, antiquatis prioribus ordinationibus, ut in
        posterum hae quoque fundo publico inferantur, decernere. </p>
                     <p>Nihil etiam obstare videtur, quominus aliqua a proportione taxae, quae Regio Aerario
        debetur, quotta stabiliatur, quam donationem aut armales impetrans ad rationem fundi publici
        dependere debeat, e.c. 10, vel 20 pro 100.</p>
                     <p>Imo quotta ejusmodi potiori adhuc jure exigi et a proportione duplicari posse videtur apud
        eos, qui characterem tantum aliquem, aut honorem, utpote <emph>baronis</emph> aut
         <emph>comitis</emph> diploma, vel vero <emph>consiliarii</emph> , aut <emph>aulae
         familiaris</emph> titulum impetrant. Ita enim fieret ut ipsa honoris cupiditas bono publico
        litare debeat. Solus <emph>S. Stephani ordo</emph> ab omni taxa ideo eximendus censetur,
        quia ille ex instituto suo in <emph>meritorum</emph> remunerationem cedere deberet,
         <emph>merita</emph> autem censui alicui subjicere non convenit. </p>
                     <p>A paritate rationis hujus nec <emph>impetratio publici officii</emph> taxa aliqua
        afficienda videtur; qui enim publico servit, jam per id ipsum congruum eidem censum
        dependit. Verum invaluit praeter legem usus ille, ut singulo, qui officium regiae
        collationis gerit, certa stipendii pars titulo conflandae inde pro viduis ejusmodi
        officialium cassae quotannis detrahatur. Cum in prima statim tam <emph>politicorum</emph> ,
        quam et <emph>juridicorum</emph> dicasteriorum institutione eorum stipendia in mutuo
        Principis et Statuum tractatu ex illius temporis auctione salis constituta sint; cum
        nativorum Hungarorum viduae vix aliquando fructum cassae illius capiant; denique cum cassa
        hac jam alioquin exassignata Principis proventibus nihil decedat, si illa non in modernum,
        sed in alium potius finem convertatur, possent Status viduali illi beneficio renunciare, hoc
        vero facto, assensum Suae Majestatis sollicitare, ut hic quoque vulgo <emph>arhalis </emph>
        proventus dictus pro <emph>fundo publico </emph> convertatur. </p>
                     <milestone unit="page" n="1370"/>
                     <p>Reflexio de <emph>testamentis</emph> huic quoque Deputationi fundata videtur. Imo cum
        talia statuta apud clerum et aliquas civitates jam subsistant, ut omnis testator,
         <emph>clericus</emph> quidem pro <emph>seminario</emph> , <emph>civis </emph> vero pro
         <emph>xenodochio</emph> aliquam pro arbitrio suo summam sub nullitate testamenti legare
        teneatur, nihil obstare videtur, quominus similis lex pro praelatis, magnatibus, et
        nobilibus relate ad fundum publicum feratur. Duae tamen cautelae in hunc casum adhibendae
        videntur; primum, ut pro casu etiam <emph>intestati </emph> certa, sed exigua quotta,
         <abbr>v.gr.</abbr> medius a 100 defigatur, quam haeres fundo publico dependere debeat;
        secus enim onus hoc non in omnes dimanaret, quod justitiae distributivae adversari videtur.
        Deinde ut modus stabiliatur, quo concernentibus jurisdictionibus de singulo testamento certo
        constare possit. In moderna enim legis provisione executor aut haeres illud, ni sponte
        velit, publico pandere non tenetur, et ideo posset fundus publicus legatis suis frustrari,
        quemadmodum publicum plurium piorum legatorum jacturam hac de causa reipsa patitur. Ad
        obtinendum autem hunc scopum sufficeret statuere ut executor aut haeres, sub sensibili pro
        fundo publico applicanda mulcta, testamentum, antequam illud aperiat, concernenti
        jurisdictioni praesentare, haec illud mox publicare, par ejus inter acta sua referre, et
        sonantes de fundo publico, aut aliis piis fundationibus paragraphos dirigenti dicasterio
        submittere debeat. </p>
                  </div>
                  <div>
                     <head>§ 154.</head>
                     <p>Denique proponit alter <emph>accisam</emph> , unius quidem ab animalium, medii autem
        denarii a pecorum carnis libra; ita tamen, ut haec de Diaeta tantum ad Diaetam stabiliatur.
        Id quod institutum hoc invidiosi habet tam per hoc, quam eo motivo elui posse arbitratur,
        quod accisa haec non coacte, uti 1681 Artic. 12, sed libere offeratur. Et cum practicam in
        tam vasto et undique aperto Regno instituti hujus manipulationem plurimam projecto huic
        difficultatem allaturam esse praevideret, hanc per id levare conatur, ut taxa libratim non
        desumatur, sed classificentur animalia, et in singula classe certus moderatus pro singulo
        frusto librarum numerus ita defigatur, ut singulum animal in pagis a minimo, in oppidis a
        majori, in civitatibus a maximo librarum numero assumatur, et juxta hunc calculum certa
        singulo frusto taxa, quam lanii dependere debeant, stabiliatur. Ne vero hi obvenientem etiam
        ab integro frusto taxam subtrahere possint, proponit formam ducendorum accuratorum
        protocollorum et severam in defraudatores poenam. Quantum tamen e proventu hoc sperari
        possit, ne politico quidem calculo deducit. </p>
                     <p>Projectum hoc si rite in effectum deducatur, justam quidem concursus ad fundum publicum
        inter omnes regnicolas induceret proportionem. In civitatibus et oppidis ordinato magistratu
        provisis posset fortasse etiam exacte manipulari; et cum minutam et successivam depensionem
        inferat, insensibile onus constitueret, notabilem <milestone unit="page" n="1372"/> etiam summam facile
        proferret. Verum praescindendo etiam ab odiositate instituti, quod omnes regnicolarum
        classes in hac depensionis linea exaequaret, illud in pagis, ac praesertim dispersis locis
        vix practicabile videtur. Quis enim in his locis protocollum emacillatorum animalium
        duceret? In pagis id quodammodo per tesseras; in locis tamen, quae ne contractos quidem
        pagos habent, nulla ratione id suppleri posset. Jam vero consumtio carnium in pagis et
        dispersis ejusmodi locis, si non superat, aequat certe illam, quae in civitatibus et oppidis
        intercedit, adeoque institutum hoc jam dimidia sui parte mancum foret. In civitatibus ipsis
        et oppidis, quorum pleraque ne muris quidem clausa sunt, quantis maleversationibus via
        panderetur! Sane hae, non obstante quacunque poenarum severitate, adeo inevitabiles sunt, ut
        in theoria impositionum publicarum id jam vim axiomatis obtinuerit, quod cujuscunque speciei
         <emph>accisa</emph> nonnisi in locis bene clausis, et sufficienti politiae Personali
        provisis, opportune stabiliri possit. </p>
                  </div>
                  <div>
                     <head>§ 155.</head>
                     <p>Et hi sunt partim per alios Deputationi propositi, partim per ipsam etiam elucubrati novi
        fundi, de quibus Legislatio <emph>proprio arbitrio </emph> disponere potest. Antequam
        Deputatio de eo arbitretur, quosnam ex his in hypothesi separandae <emph>commercialis
        </emph> et <emph>eventualis</emph> cassae ad unam, quos vero fundos ad aliam applicare
        intersit, tam modernas, quam futuras singulae hujus cassae necessitates paucis exponendas
        esse existimavit. </p>
                     <p>Ostendimus in Elaborato status actualis <ref>§-pho 88.</ref> quod Hungaria nullum praeter
         <emph>taxam indigenatus </emph> pro <emph>eventualibus</emph> Regni necessitatibus fundum
        habuerit, donec 1741. taxa extraneorum beneficiatorum accessit. Cassam hanc peculiaris, eum
        in finem constitutus, perceptor manipulavit, formalesque de illa a Diaeta in Diaetam
        Statibus reddidit rationes. Praecipuam erogationis cassae hujus rubricam Deputatorum pro
        complanandis metalibus cum vicinis provinciis differentiis diurna constituebant, et cum
        expensae hae rarius occurrerent, residuum in censum elocabatur. Verum maximam conflati
        exinde capitalis partem Domus Regnicolaris Posoniensis absumsit. Comes Ludovicus Batthyányi
        palatinus, instaurando Regni Archivo primus manum admovit, et postquam ille aliquem
        documentorum publicorum numerum conquisivisset, constituti sunt, exigui licet adhuc, archivi
        hujus regestrantes, quorum stipendia totum ferme residui adhuc capitalis proventum usque
        Diaetam 1791. absumebant. In Diaeta hac accessit quidem notabilis e taxis indigenatus summa,
        sed haec pro diurnis ordinatarum in iisdem comitiis systematicarum deputationum assignata
        est. Apparet itaque quod necessitates cassae hujus hactenus constiterint in reparatione
        Domus Regnicolaris, diurnis limitanearum aliarumque extraordinariarum Deputationum, et in
        necessariis pro <milestone unit="page" n="1374"/> redintegrando Regni archivo expensis. <emph>Futuras</emph>
        vel ex eo, quod <emph>eventuales</emph> sint, determinare non licet. </p>
                     <p>Languente usque recentiora tempora commercio, nullus alicujus in hunc finem erogationis
        vel <emph>titulus</emph> adfuit. Pontes enim per dominia teloniata e proventu telonii
        curabantur; impedientes transitum lacunae terra et virgultis per operarios publicos
        replebantur; nulla adhuc navigatione, de repurgatione Fluviorum, de semitis attractoriis, de
        gyrorum transsectione ne cogitabatur quidem. Majoris momenti mercatores aut inventores
        utilium institutorum adhuc nulli erant, quibus proemia aut <emph>primae</emph> decerni
        potuissent. Providit tamen Legislatio jam ante septuaginta annos, quod ad excitandam
         <emph>nationalem industriam publico </emph> aliquo in hunc praecise finem convertendo
         <emph>fundo</emph> opus sit, utve ejus conflandi projectum elaboret, Consilio
        Locumtenentiali commisit. Verum lex haec, uti <ref>in provocato Elaborato, et §-pho</ref>
        jam ostendimus, nunquam in effectum perducta fuit, et in ipsis, quibus objectum hoc
        fervidius resumtum est, 1741. comitiis provisio omnis in creato de novo pro <emph>eventuali
         cassa</emph> extraneorum beneficiatorum taxae fundo substitit. Interea excitato in vicinis
        Germanicis Provinciis commercio industria haec sensim in Hungariam etiam penetrare,
        mercatores frequentius commeare, et aliqui eorum majores etiam fluvios, qua parte suapte
        patebant, navigando tentare coeperunt. Sensit Augusta Maria Theresia adesse jam momentum,
        quo pullulantem industriam per publicam administrationem adjuvari, foveri, augeri intersit,
        curasque suas ad promovendam <emph>fluvialem navigationem</emph> praecipue convertit. </p>
                     <p>Itaque planum removendorum, quae eam morabantur, impedimentorum per sic dictam
         <emph>Rabianam </emph> Commissionem elaborari jussit, illi exequendo peritos artis hujus
        viros constitutis iisdem congruis stipendiis praefecit, ad latus vero Consilii
        Locumtenentialis directurum omnes hos labores <emph>Departamentum Hydraulicum</emph>
        stabilivit. Et cum haec nonnisi notabilibus sumtibus perfici potuerint, ne hi destinato jam
        in alios fines Aerario Regio oneri cedant, pretium salis in uno grosso adauxit, fundumque
        hunc commercialibus, ac praesertim hydraulicis usibus perpetuo addixit; nec multo post
        enascituras etiam apud quaestores Turcicos contrabandas eidem fundo adjecit. Atque ita
        primum distinctus ab eventuali cassa Fundus Commercialis enatus est. Verum cum commercium
        sola navigatione non absolvatur, sed insuper vias facile permeabiles requirat, ad utrumque
        autem hoc ne duo quidem illi fundi suffecerint, enatus est sensim usus ille, ut et
        hydraulici labores, qua parte <emph>materiales</emph> sunt, et viae operis publicis
        perficiantur. Augustus Josephus II. principio incameraverat quidem fundum salis, sed non
        multo post de rei aequitate informatus, eundem non modo pristinae iterum destinationi
        restituit, sed 8 insuper x-ris in uno centenario auxit. Imo cum ejus sollicitudine
        commercium majorem tantisper fecisset progressum, decernendarum <emph>primarum</emph>
        exemplum pro iis, qui producta Hungarica per Mare Nigrum evexerint, primus edidit.
        Inventores tamen <milestone unit="page" n="1376"/> utilium institutorum non pecuniis, sed decennali immunitate,
        gratuito hospitii et necessarii terreni usu remunerari solebat. Interea majores etiam
        aliquot commerciales pontes, quorum conservatio proventus telonii excedebat, adeoque a
        privatis sustineri non poterant, ad Fundum Commercialem recepti fuerunt. Atque ita fixae
        Fundi Commercialis necessitates ad stipendia Departamenti Hydraulici et conservationem
        ejusmodi pontium, eventuales vero ad stipendia exmittendorum pro inducendo novo aliquo et
        utili instituto magistrorum, ad suscipiendum per intervalla aliquem laborem hydraulicum, uti
        fuit praeclusio unius Danubii rami ad Posonium et repurgatio rami Oroszváriensis et
        Érsek-Ujváriensis, denique ad decretam unica vice <emph>primam</emph> hactenus reducebantur. </p>
                     <p>Continuisset se Deputatio etiam haec intra hos limites, nisi eidem Legislatio completum
        constabiliendi Commercii systema elaborandum demandasset. Cum hoc alia etiam objecta, quae
        sumtus requirunt, complectatur, officii illa sui esse existimavit omnia haec suo loco in
        superioribus proponere. Nimirum elaborandum per Deputatos regnicolares et aliquem magni
        nominis hydraulam generale et ordinatum navigationis planum, quod et regulationem fluviorum
        et majorum stagnorum exsiccationem, et canales communicationis exhauriat. Ut autem
        necessaria hunc in finem generalis et uniformis mappa promtius perfici possit, dirigentis in
        singulo Regni circulo geometrae constitutionem, indemnisationem proprietariorum, quibus per
        ejusmodi labores damna inferentur, constructionem duarum in Danubio ad modulum Rhoenanarum
        navium, cum peritis eas regendi navarchis; redemtionem teloniorum, quae in viis
        commercialibus reperiuntur, quibusve proprietarii zelo boni publici sponte decedere nollent,
        harumque viarum partim constructionem, partim conservationem, praeter decernendas, quoties
        res exegerit, <emph>primas</emph> , pecuniariam pro inventoribus utilium quorumpiam
        institutorum remunerationem. Denique anticipanda erga sufficientem cautionem utilibus
         <emph>exportationis </emph> quaestoribus capitalia. </p>
                     <p>Omnia quidem haec nec ad semel, aut intra exiguos annos perfici, neque sumtus hi quotannis
        fieri debebunt. Quodsi tamen hae necessitatum <emph>Fundi Commercialis </emph> rubricae, cum
        tribus, quos supra indicavimus, <emph>necessitatum eventualium</emph> titulis conferantur,
        facile apparebit <emph>commercialem</emph> , ut intentus scopus etiamsi serius obtineatur,
        longe majori atque <emph>eventualem</emph> cassam fundo opus habere. Et ideo Deputatio
         <emph>huic, </emph> praeter indigenatus et extraneorum beneficiatorum taxam, quae jam
        hactenus in eam influebant, tantum inventos thesauros, mulctas pecuniarias, et Testamenta,
        reliquos vero omnes, tamquam objecto commercii alioquin magis analogos, Commerciali Cassae
        adscribendos, et in hac hypothesi sequentes Articulos demisse proponendos esse existimavit. </p>
                     <milestone unit="page" n="1378"/>
                  </div>
                  <div>
                     <head>Articulus</head>
                     <p>De destinata pro eventualibus Regni necessitatibus, cassa augenda.</p>
                     <p>§ 1. Taxa indigenatus ad destinatam pro eventualibus Regni necessitatibus cassam porro
        quoque influet. Exteri tamen, si iis beneficia ecclesiastica conferri contingat, non jam
        usualem hactenus taxam, sed quartam proventuum suorum partem quotannis cassae huic
        importabunt.</p>
                     <p>§ 2. Si inventor thesauri sit simul proprietarius fundi, in quo ille repertus est,
        dimidium ejus huic, alia vero medietas praedictae cassae cedet; sin – tunc Cassae una tantum
        tertia thesauri obtinget, reliquis duabus pro inventore, et fundi proprietario relictis.</p>
                     <p>§ 3. Omnes mulctae pecuniariae, seu illae politicae, seu judiciales sint, cassae huic
        inferantur: quare singula jurisdictio singulo semestri dictatarum per id tempus mulctarum
        consignationem, cum exordio vero novi anni ipsas pecunias Consilio Locumtenentiali suo modo
        transponet.</p>
                     <p>§ 4. Omnis testator, aliquam pro arbitrio suo summam, pro cassa hac sub nullitate
        testamenti legare tenebitur, salva, si quid praeterea etiam pro Cassa Commerciali legare
        voluerit, libertate. Si quis vero ab intestato decedat, ex acquisitis ejus medium pro cento
        ad rationem cassae eventualis desumetur. Ut autem publico tam de factis pro hac cassa, quam
        ad alias etiam pias causas legatis tanto certius constare possit, post mortem testatoris
        omnia testamenta pro apertura et publicatione concernenti jurisdictioni praesentari debent.
        Si executor aut haeres id neglexerit, in sensibili eidem cassae applicanda mulcta
        pecuniaria, actore locali fisco, per concernentem judicem convincatur. Singula autem
        jurisdictio publicandi testamenti copiam inter acta sua referat, una concernentes seu hac
        cassam, seu alia pia aut pro publico facta legata paragraphos, Consilio Locumtenentiali
        continuo submittat.</p>
                     <div>
                        <head>Motiva.</head>
                        <p>Omnium ferme paragraphorum ratio jam quidem superius reddita est. Interest tamen, ut
         aliqua magis adhuc explanentur.</p>
                        <p>Ad <ref>§-phum 1.</ref> Proposita quoad <emph>exteros beneficiatos</emph> lex propter
         incertitudinem proventuum difficilis fortasse executionis quibusdam videbitur; verum quoad
         beneficia <emph>regiae collationis</emph> cum post mortem singuli possessoris Camera illa
         apprehendat, et usque novi beneficiati denominationem possideat, respiciens cassam publicam
         quotta facile determinari poterit. Quoad beneficia vero <emph>collationis privatarum</emph>
                           <emph>familiarum</emph> , haec post mortem primi a publicatione legis hujus possessoris,
         integrum erit administrationi publicae conscribi curare, exindeque cessuram pro fundo
         publico quottam determinare. </p>
                        <milestone unit="page" n="1380"/>
                        <p>
                           <ref>Ad §-phum 2-dum.</ref> Quoad <emph>inventos thesauros</emph> usus quidem, ut jam
         diximus, pro Principe militat. Cum tamen ille in positiva lege non fundetur, spes est Suam
         Majestatem Sacratissimam exiguae alioquin huic fundi publici accessioni benignum suum
         assensum ultro praebituram esse. </p>
                        <p>
                           <ref>Ad §-phum 3-um.</ref> Transpositio <emph>mulctarum pecuniariarum</emph> vix alicui
         jurisdictioni onerosa evadet, cum pleraeque omnes regiam aliquam seu tricesimalem, seu
         salis, seu annonariam, seu etiam dominalem in cameralibus bonis cassam, aut in loco, aut
         non adeo dissitam habeant; per has autem beneficio Quietantiarum <emph>Verlags-Quittung
         </emph> dictarum pecuniae ejusmodi facile transponi poterunt. In praevaricatores legis
         hujus Deputatio nullam adhuc poenam statuendam existimavit; quia supposuit nullam alioquin
         jurisdictionem pio huic officio defuturam. Si tempus aliud ostenderit, poterit Legislatio
         malo huic etiam postea remedium adferre. </p>
                        <p>Ad <ref>§-phum 4.</ref> Quoad <emph>testamenta.</emph> Per ordinationem hanc testatorum
         libertas restringi quibusdam fortasse videbitur. Verum utprimum his arbitrium summae, quam
         legare velint, conceditur, nisi sponte sua ad provehendum per augmentum cassae hujus bonum
         publicum inclinent, adeo exiguam summam legabunt, ut haec respectu singuli talis testatoris
         pro nihilo merito reputari possit; plures tamen, licet minutae, ejusmodi summae si
         elocentur, tractu temporis notabilia capitalia producent, quemadmodum id quoad Seminaria et
         Xenodochia quibusdam in locis reipsa factum fuisse videmus. </p>
                        <p>Quoad aperturam et publicationem testamentorum agnoscit Deputatio quod ne hac quidem
         ratione legatis piis et pro publico factis satis provideatur, cum haeres aut executor, si
         notabilia pro uno aut alio hoc titulo legata in testamento contineri videat, illud, si
         coram testibus factum non est, impune supprimere possit. Verum malo huic remedium proponere
         ad partes Deputationis Juridicae pertinere videtur.</p>
                     </div>
                  </div>
                  <div>
                     <head>Articulus</head>
                     <p>De erigenda Commerciali Cassa.</p>
                     <p>§ 1. Tam conflatum jam hactenus ex aucto alias pretio capitale, quam et proventura exinde
        quotannis summa neo-erigendae Commerciali Cassae inferetur.</p>
                     <p>§ 2. Renovato anni 1741. Articulo 29. subditi Turcici, nisi uxores et proles educant, et
        juramentum fidelitatis Suae Majestati deponant, ab omni alio, quam cum Turcicis mercibus,
        commercio, et hoc nonnisi <emph>all ingrosso</emph> exercendo, inhibentur. Qui secus egisse
        compertus fuerit, omnes merces suas amittat, et e harum pretio quarta pars denuncianti, aut
        contrabandam talem apprehendenti, residuum Cassae Commerciali cedat. Confiscatio vero
        ejusmodi non tantum per tricesimatores regios, sed per quamcunque etiam aliam politicam aut
        dominalem jurisdictionem peragi possit, domesticis quaestoribus omnis cum Turcicis subditis
         <emph>quaestus </emph>
                        <milestone unit="page" n="1382"/>
                        <emph>societas</emph> prohibetur, et utprimum vel id evenerit, quod aliquis domesticus
        quaestor cum Turcico subdito quaestus societatem habeat, omnes hujus merces, quae sub
        objectum societatis cadunt, eadem qua supra ratione confiscentur. Imo si quod dominium
        quaestum ejusmodi fovere et protegere compertum fuerit, illud actore fisco comitatensi in
        200 aureis pariter ad Cassam Commercialem applicandis coram Vice-Comite convincatur. </p>
                     <p>§ 3. Articulis <emph>puri Luxus</emph> , uti sunt exotica clenodia et mobilia, variae
        vestimentorum species, ac praesertim vina exotica, in elaborando proximius vectigali praeter
        ordinarium tricesimale pensum distincta insuper taxa imponatur, et conflandus exinde
        proventus ad Cassam Commercialem quotannis transponatur. </p>
                     <p>§ 4. Usus <emph>minoris</emph> seu sic dictae <emph>Genuensis </emph> lotteriae in Regno
        aboleatur, et sic dicti collectores per locales jurisdictiones ab omni ulteriore collectione
        distinctim inhibeantur. Si quis inhibitioni huic contravenerit, sensibili pecuniaria mulcta
        per concernentem jurisdictionem plectatur. E converso Consilium Locumtenentiale aliquam
         <emph>majoris </emph> lotteriae speciem Suae Majestati proponat, et postquam illa
        ratihabita fuerit, in Regno inducat, emersurum vero inde lucrum Cassae Commerciali inferri
        procuret. </p>
                     <p>§ 5. Omnis qui donationem seu Regiam, seu Palatinalem impetraverit a proportione taxae,
        quae Aerario Regio cedit, quinque pro centum; qui vero characterem Comitis, Baronis,
        Consiliarii aut Aulae Familiaris sibi procuraverit, decem pro centum ad eandem cassam
        dependat. Quotta autem haec etiam in casu illo, quo Princeps concernentem aerarium suum
        taxam relaxaverit, deponatur.</p>
                     <p>§ 6. Nulla amplius in qualicunque nobiliori publico officio constituti vidua pensionem
        habere possit. E converso consuetae hactenus <emph>arhae</emph> Cassae Commerciali
        inferantur, idque ad officia etiam comitatensia et civitatensia extendatur: quoad officia
        tamen mechanica, uti sunt status subalternus Consilii et Camerae, officia tricesimalia,
        salis, annonaria, et his similia, institutum <emph>Cassae Vidualis</emph> retineatur, haec
        per Cameram Hungaricam separatim administretur, et exinde nonnisi egenis Hungarorum viduis
        pensiones decernantur. </p>
                     <p>§ 7. Redimendorum successive teloniorum proventus cassae huic perinde applicentur.</p>
                     <p>§ 8. Denique offerenda etiam hunc in finem per Status et Ordines Regni summa cassae huic
        inferatur.</p>
                     <div>
                        <head>Motiva.</head>
                        <p>Horum quoque ratio superius jam reddita est: juvat tamen etiam ex his aliqua amplius
         tantisper explanare. Quare</p>
                        <milestone unit="page" n="1384"/>
                        <p>Ad <ref>§-phum 1.</ref> Fundus hic basim Commercialis Cassae constituet, infert enim
         annue 180 000 florenorum.</p>
                        <p>Ad <ref>§-phum 2.</ref>
                           <ref>Articulus 29. 1741.</ref> in ipso, quem Augusta Aula cum Porta Ottomanica habet,
         commercii tractatu fundatur. Verum dispositio ejus fuit nimium generalis, et ideo facile
         eludebatur. Per propositas cautelas aut noxius hic quaestus simpliciter cessabit, aut
         saltem facilitato praevaricationes detegendi modo fiscalitates ejusmodi notabiliorem, quam
         hactenus fundum pro Commerciali Cassa producent. Quamprimum enim inita cum Turcico subdito
         societas eam etiam, quae domesticum mercatorem respicit, mercium partem amittendi periculo
         exponet, vix aliqui huic discrimini se subjicient; sine hoc autem pallio exigui Turcici
         subditi periculosum hunc quaestum inibunt. Et si ineant, data omnibus jurisdictionibus
         merces ejusmodi confiscandi facultate, et quarta earum pretii parte denuncianti, aut eas
         apprehendenti addicta, praevaricatio haec saepius detegetur. Caeterum pleraque quidem, quae
         hic ponuntur, per posteriores normales resolutiones Regias alioquin stabilita fuerunt: ut
         tamen tanto exactius observentur, in disertam legem referenda videbantur.</p>
                        <p>Ad <ref>§-phum 3.</ref> Complures etiam aliae nationes articulos luxus distinctis
         impositis gravarunt, et aliquem sibi inde fundum publicum conflavere. Imposita haec
         ordinarium proventum tricesimalem, qui Aerarium Regium respicit, non diminuet, adeoque
         potest legislatio illi analogam alioquin pro Fundo Commerciali dare destinationem. Neque
         difficilis erit ejus administratio, cum jam sub Maria Theresia <emph>vaniliae, caccao,
          zinziberi</emph> 
                           <abbr>etc.</abbr> distincta ejusmodi taxa imposita non fuerit, et tamen tricesimatores
         eandem separatim incassare, et ad locum destinationis suae absque omni difficultate
         transponere potuerint. </p>
                        <p>Ad <ref>§-phum 4.</ref>
                           <emph>Majores</emph> ejusmodi lotteriae pro conflando ad semel majori fundo institui
         solent. Cum enim in iis nonnisi cum majori summa ludi possit, si quotannis aperirentur,
         sufficientes lusores non invenirent. Nihil tamen obstat, quo minus illae per justa
         intervalla repetantur, adeoque hac via saepius Commerciali Cassae prospici poterit.
         Caeterum <emph>major</emph> lotteria stante etiam <emph>minori</emph> , seu sic dicta
         Genuensi institui potest, per consequens in insperatum etiam casum illum, quo Sua Majestas
         Sacratissima abolitioni hujus non assentiretur, per <emph>majorem</emph> lotteriam
         Commerciali Cassae fundus aliquis procurari potest. </p>
                        <p>Ad <ref>§-phum 5.</ref> Nullus est ingenuae nationi magis accommodus publicum aliquem
         fundum constituendi modus, quam si moderata in hunc finem omnibus <emph>grationalibus
         </emph> taxa constituatur. Qui enim gratias obtinent, novum utique stimulum sentire debent
         ad aliquid pro bono publico conferendum. Verum cum omnia grationalia respicientibus
         Aerarium Regium taxis jam affecta sint, quotta fundi publici admodum moderata esse debet,
         ne secus ipsa gratia impetratori oneri cedat, id autem pro <emph>realibus</emph> gratiis in
         5 pro 100 a proportione taxae regiae determinari posse <milestone unit="page" n="1386"/> Deputatio demisse
         existimavit. Ita enim fiet, ut pro armalibus raro ultra 100 florenos, pro impetratione vero
         bonorum valoris 100 000 nonnisi 5000 dependi debeant; id quod minus sensibile onus
         constituere videtur.</p>
                        <p>Pro mere <emph>titularibus</emph> justum videtur ut taxa haec duplicetur; cum enim haec
         ad modum potius cogitandi, quam ad realitatem aliquam referantur, si cui taxa haec onerosa
         videatur, ab impetratione ejusmodi facile abstinere potest. </p>
                        <p>Jam vero si Princeps competentem aerario suo taxam relaxet, impetrans quottam fundi
         publici tanto facilius praestare potest. Et cum hanc ingenuus animus non qua
         <emph>onus</emph> invito sibi impositum, sed qua <emph>spontaneum</emph> bono patriae suae
         factum <emph>oblatum</emph> considerare supponatur, nihil obstat, quo minus quotta haec in
         illum etiam casum, quo Princeps taxam suam remittat, stabiliatur. </p>
                        <p>Caeterum perceptionis et transpositionis pecuniarum harum modus facile in eo constitui
         potest, ut ipsa taxatoratus regii officia taxas has separatim incassent, et quotannis ad
         Cassam Commercialem transponant.</p>
                        <p>Ad <ref>§-phum 6.</ref> Fundum quidem pro dicasterialibus salariis in auctione salis
         legislatio anno 1723. constituit: vidualem tamen e subtractione <emph>arharum</emph> cassam
         nulla hactenus lex stabilivit. Proinde cum proventus hic Aerarium Regium directe non
         respiciat, integrum est legislationi illum vel abolere, vel ad alium usum destinare. </p>
                        <p>Institutum vidualis hujus cassae in eo subsistit, ut iis tantum viduabus pensio
         attribuatur, quibus nullae post fata mariti facultates supersunt; secus enim illa
         destinationi suae minime sufficere posset. Jam vero in sensu legum patriarum nobilioribus
         officiis nobiles possessionati admoveri debent. Itaque apud nos casus hic non secus evenire
         potest, quam si quis in officio tali consitutus decoquat; non interest autem, ut leges
         decoctoribus patrocinentur. Institutum proinde hoc systemati Hungarico non congruit: et
         ideo hactenus etiam paucorum Hungarorum viduae beneficium cassae hujus senserunt, sed
         illatis in generalem arharum fundum Hungaricis etiam <emph>detractis</emph> , vel in aliis
         provinciis servientium, vel certe admotorum in obversum legis, Hungaricis officiis
         extraneorum viduae e fundo hoc pensiones consequebantur. </p>
                        <p>Cum tamen <emph>arhae</emph> hae longo jam usu stabilitae sint, expedientius videbatur
         Deputationi huic destinationem earum quoad <emph>nobiliora officia</emph> mutare, et eas
         Commerciali Cassae applicare, quam simpliciter abolere. In hac autem hypothesi ipsa
         rationis identitas exigere videbatur, ut in partem subsidii hujus comitatensia etiam, et
         civitatensia officia vocentur. </p>
                        <p>Quoad alia <emph>mechanica</emph> officia, uti sunt illa, quae in textu recensentur,
         leges nobilitatem tantum, non vero possessorium requirunt, adeoque in his saepius casus
         egestatis viduarum etiam absque omni mariti culpa evenire potest. Quoad haec itaque
         institutum <emph>Cassae Vidualis</emph> porro etiam retinendum, sed cassam hanc a <pb n="1388"/> generali arharum fundo simpliciter separandam, per Cameram Hungaricam
         administrandam, et exinde pensiones nonnisi viduis Hungarorum decernendas esse Deputatio
         existimavit.</p>
                        <p>Ut hoc tanto magis per legem determinari possit, discutienda quidem forent omnia, quae
         circa institutum hoc vigent normalia, utpote circa tempus, a quo salaria decurrere
         incipiant, circa detractam carentialem et characterialem, circa mensem emortualem, et his
         similia, cum in his saepius variatum sit. Verum id non ad hujus, sed <emph>Politicae</emph>
         Deputationis sphaeram pertinere videbatur. </p>
                        <p>Ad <ref>§-phum 7.</ref> Cum onus erectionis et conservationis viarum ac pontium
         commercialium cassam hanc mansurum sit, naturale est, ut regulandorum etiam in sensu
          <ref>§-phi 104.</ref> Projecti hujus teloniorum proventus eo inferantur.</p>
                        <p>Ad <ref>§-phum 8.</ref> Hic jam fundus ille, qui e spontaneo Statuum Regni oblato
         conflandus speratur, specifice inseri debuisset. Cum tamen generositati Statuum limites
         praescribere sphaeram Deputationis excedat, Deputatio nonnisi generalem ejus mentionem
         facere potuit, debuitque incompletum hac in parte Articulum exhibere, antequam autem circa
         modalitatem conflandi ex Statuum oblato fundi, demissam suam opinionem depromat, modum
         cassas has administrandi praevie proponendum existimat.</p>
                     </div>
                  </div>
                  <div>
                     <head>Articulus</head>
                     <p>De administratione cassarum harum.</p>
                     <p>§ 1. Singula haec cassa separatim, per eadem tamen individua manipulabitur, superior
        perceptor in Diaeta constituetur, reliquos Sua Majestas Sacratissima via Consilii
        Locumtenentialis denominabit, supremamque eadem via in cassas has exercebit inspectionem.</p>
                     <p>§ 2. Generales erogationum <emph>designationes</emph> in Diaeta fient, specificas tamen
         <emph>assignationes </emph> faciet potestas executiva. </p>
                     <p>§ 3. Accuratas de his cassis rationes quotannis reddi, easdemque debite censurari Sua
        Majestas Sacratissima, via Consilii Locumtenentialis benigne procurabit, opponendasque
        ratiocinantibus difficultates suprema auctoritate sua decidet.</p>
                     <p>§ 4. Adaequatus tamen annuarum perceptionum et erogationum status, pro requisita notitia
        faciendisque pro re nata observationibus, Statibus Regni principio singulae Diaetae per
        Consilium Locumtenentiale praesentabitur.</p>
                     <p>§ 5. Caeterum neque administratio cassarum harum in Cameram transferri, neque proventus
        earum in alios, quam qui Diaetaliter designabuntur, usus ullo unquam tempore impendi
        possint.</p>
                     <milestone unit="page" n="1390"/>
                     <div>
                        <head>Motiva.</head>
                        <p>Ad <ref>§-phum 1.</ref> Distincta manipulatio majorem individuorum numerum deposceret;
         interest autem, ut quo minor fundi publici pars in sumtus administrationis impendatur.</p>
                        <p>An Cassae hae per Consilium? vel vero Cameram administrandae sint? ne quaestio quidem
         moveri posse videtur. Camera enim, quae unice administrandis proventibus regiis destinata
         est, e spiritu legum nostrarum, quae ejus praesidi ne sessionem quidem in Diaeta
         concesserunt, nullum in politica influxum habere potest; erectio autem et destinatio harum
         cassarum stricte politica est. Objicietur tamen fortasse, quod auctio pretii salis, et
         imposita articulis luxus a manipulatione Camerae ideo abstrahi non possint, quia per
         homines Camerales incassabuntur; verum ipsi hi hac parte politicorum officialium rationem
         subibunt, et totum, quod inde inferri posset, illud est, ut illis admensa proventui,
         moderata remuneratio ex ipsis his fundis exscindatur.</p>
                        <p>An <ref>§-phum 2.</ref> Legislatio nonnisi in genere <emph>designare</emph> potest, e.c.
         quis labor hydraulicus praeferenter suscipi? quod telonium ante alia redimi? quae via
         commercialis praeprimis erigi debeat? et his similia: specificas tamen in omni ejusmodi
         casu <emph>assignationes</emph> facere ex natura rei pertinet ad potestatem executivam.
         Casus specificae in Diaeta faciendae <emph>assignationis</emph> nonnisi in decernendis
          <emph>primis</emph> aut defigenda inventori utilis alicujus instituti remuneratione
         evenire possent. Cum tamen hae etiam, nisi in tempore assignentur, speratum effectum non
         producant, Legislatio autem non semper consideat, ut hae quoque assignationes potestati
         executivae relinquantur, expediens videbatur. </p>
                        <p>Ad <ref>§-phum 3.</ref> De cassa quidem indigenatus, et beneficiatorum extraneorum,
         hactenus nonnisi de Diaeta ad Diaetam rationes Statibus reddebantur; verum summa haec adeo
         exigua fuit, ut nullo seu incommodo, seu periculo rationes in tantum tempus differri
         potuerint. Si propositi per Deputationem fundi stabiliantur, et notabile insuper Statuum
         oblatum accedat, utraque haec cassa adeo momentosa evadet, ut earum securitati nonnisi per
         annuas rationes et earum liquidationes prospici possit. Proinde cum Legislatio omni anno
         non consideat, debet hoc negotium dicasterialiter tractari.</p>
                        <p>Ad <ref>§-phum 4.</ref> Ut Legislatio vel aliquam <emph>designationem</emph> facere
         possit, Status cassae eidem notus esse debet, id quod nonnisi per adaequatam annuarum
         perceptionum et erogationum notitiam obtinere potest. Caeterum possunt se etiam meritoriae
         circa ipsam cassarum manipulationem considerationes evolvere. Has igitur discutere et id,
         quod e re visum fuerit, definire Legislationi semper integrum est. </p>
                        <milestone unit="page" n="1392"/>
                        <p>Ad <ref>§-phum 5.</ref> Augustus Josephus II, ut jam praemisimus, actionem pretii salis
         pro aliquo tempore jam incameraverat. Exemplum proinde hoc cautelam istam necessariam
         effecisse videtur.</p>
                        <p>Et hae sunt leges, quas Deputatio Legislationi pro modernis commercii Hungarici
         circumstantiis proponendas existimavit. Ubi opificia, artes et commercium jam effloruerint,
         complures ex iis forte supervacaneae evadent; verum commercii distincta est hac in parte ab
         omnibus aliis Legislationis objectis ratio. In aliis enim objectis Legislatio <emph>futura
         </emph> prospicere, et leges non tantum moderni, sed futuri etiam temporis rationi
         accomodare debet. Quoad commercium vero <emph>praesentem</emph> tantum statum respicere,
         ordinationes suas huic accomodare, has, prout novae circumstantiae emergunt, mutare, et
         novis circumstantiis, novas semper leges aptare debet. Et ideo Deputatio haec, antequam ad
         legum projecta descendat, <emph>actualem commercii</emph> , omniumque in hoc influentium
         objectorum <emph>statum</emph> , ea qua potuit exactitudine elaboratum, ob oculos ponendum
         existimavit. Futuris Legislationibus sufficiet mutationes, quae interea in statu commercii
         intercedent, observare, novasque, quas dictura est, leges illi gradui accomodare, quam
         eotum commercium Hungaricum attinget, superest tantum, ut exhibitas sibi conflandi ex
         Statuum oblato fundi modalitates Deputatio proponat. </p>
                        <p>
                           <hi>De modalitate conflandi e spontaneo oblato fundi commercialis.</hi>
                        </p>
                     </div>
                  </div>
                  <div>
                     <head>§ 156.</head>
                     <p>Antequam submissa sibi in rem hanc projecta Deputatio referat, id praevie disquirendum
        existimavit: an propositis pro cassa hac tot fundis adhuc de alio, e <emph>spontaneo
        oblato</emph> conflando, vel deliberare necessum sit? Et vero si praecise
        <emph>numerus</emph> propositorum fundorum spectetur, hi necessitati cassae hujus suffecturi
        videri possent. Verum jam nec id constat: an eos omnes Legislatio stabilitura sit? Deinde si
        etiam omnes stabiliantur, proventus eorum, praeter auctionem salis et arhalem fundum, ne
        politico quidem calculo determinari possunt; id tamen tuto statui posse videtur, quod omnes
        vix quadringentena millia annue elaturi sint. Jam vero is praeter <ref>recensita pagina 105.</ref>
                        <note place="foot">
                           <p>
                              <ref>Huius editionis pagina 420.</ref>
                           </p>
                        </note> cassae hujus onera ad instantaneam, ut <ref>§-pho 129. projecti hujus</ref>
        proposuimus, rami <emph>Érsekujváriensis</emph> restaurationem et aliquot
        <emph>Tibisci</emph> gyrorum transsectionem, procurandam; successive item, ut <ref>§-pho
         105.</ref> propositum est, plebis ab onere gratuitorum laborum immunitatem; denique si ad
        frequentes complurium comitatuum recursus, quibus jam unius fluvii exundationibus obviari,
        jam alterius cursum regulari, jam hoc vel illud vastius <milestone unit="page" n="1394"/> stagnum exsiccari,
        jam unam aliamve viam instaurari postulant, si, inquam, ad haec omnia reflectatur, facile
        apparebit proventum hunc tot sumtibus, licet non ad semel faciendis, minime suffecturum
        esse.</p>
                     <p>Interea agnoscit Deputatio quod, quaecunque demum sint commerciales necessitates, id unice
        a Statuum erga bonum publicum zelo dependeat an aliquem in usus commerciales fundum e
         <emph>spontaneo</emph> etiam <emph>oblato</emph> erigere velint. Cum tamen tuto praevidere
        liceat, quod commercium, nisi necessarius in ejus promotionem fundus stabiliatur, nunquam ad
        eum, cujus Hungariam natura capacem fecit, florem provehendum, imo per actualem commercii
        vicinorum populorum praeponderantiam semper magis et magis labefactandum sit, Deputatio vel
        dubitare nefas esse existimavit, quod Status Regni eam, quam vel per commissam Deputationi
        huic fundi publici elaborationem etiam apud <emph>exteros</emph> excitarunt exspectationem,
        ultro expleturi sint. </p>
                     <p>Superest ut quoad ultimam etiam, quae circa hoc objectum moveri potest, quaestionem
        Deputatio demissum sensum suum aperiat; nimirum: an fundus ejusmodi in Diaeta offerri? vel
        vero in hac projectum tantum ejus elaborari illudque seorsivae singulorum comitatuum
        determinationi substerni debeat? Non deerunt fortasse, qui posteriorem sententiam tueantur,
        eo potissimum nixi fundamento, quod objectum hoc sub exceptionem <ref>articuli 8.
        1741.</ref> cadere videatur.</p>
                     <p>Deputatio tamen haec, quin vel spinosam illam quaestionem ingrediatur, an Legislatio
        aliquam etiam in <emph>constitutionalibus objectis</emph> , seu ut usus loquendi hactenus
        obtinuit, in <emph>fundamentalibus legibus</emph> mutationem facere possit; quin, inquam,
        quaestionem hanc vel ingrediatur, Deputatio et e genuinis civilis gubernii principiis, et ex
        usu ipso pluribusque exemplis demonstrari posse existimat, quod oblatum ejusmodi in Diaeta
         <emph>obligatorie </emph> omnino fieri possit. </p>
                     <p>Quod primum adtinet: in ipsa civilis gubernii idea nullum <emph>Legislatione </emph>
        eminentius corpus vel concipi potest. - Hujus itaque determinationes per nullum amplius
        discuti, vel in quaestionem vocari queunt. Indubitato huic principio id unum opponi solet
        quod, cum ipsum jus leges ferendi a natione proficiscatur, possit haec aliquid sibi ita
        reservare, ut in objecto tali aliqua ne per Legislationem quidem mutatio fieri valeat; tale
        autem in Hungaria esse illud, ne cui, nisi consentienti nobili, taxa aliqua imponatur. Verum
        an <emph>limitata</emph> ejusmodi Legislatio vel existere possit, disquirere, non est hujus
        loci. Quod ipse <ref>articulus 8. 1741.</ref> non de <emph>ephemeris</emph> ejusmodi et
         <emph>spontaneis oblatis</emph> , sed de <emph>formali</emph> et <emph>perenni
         contributione</emph> intelligi debeat, facile esset remonstare. Sed haec omnia ad vivum
        resecare in voluminosam degeneraret dissertationem. Usus optimus legum interpres est. Itaque
        id tantum indagare juvat: quis hactenus hac in re usus viguerit? Quod, relate ad
         <emph>substantiam</emph> immunitatis, <emph>titulus</emph> , quo aliqua depensio fit,
        nullum discrimen inducat, suapte patet; in re enim ipsa idem est, an quis hoc, vel alio
        titulo aliquid dependat. Jam vero <milestone unit="page" n="1396"/> inficiari non licet, quod et veteri et
        recentiori instituto sub titulo <emph>honorarii</emph> , aut <emph>subsidii bellici</emph>
        complures ejusmodi ephemerae et spontaneae oblationes in Diaetis ita <emph>obligative</emph>
        decretae fuerint, ut nullam amplius in comitatuum congregationibus subire potuerunt
        quaestionem. Quid igitur obstat, quominus Status diaetaliter congregati consimile etiam sub
        titulo <emph>erigendae commercialis cassae </emph> oblatum <emph>obligatorie </emph> facere
        possint? Substantialis certe inter hunc et priores titulos differentia eo minus assignari
        potest, quod oblatum hoc in proprium singuli nobilis commodum cedat. Si consensus Statuum
        Regni ad id non sufficeret, eodem jure sustineri posset, quod nec congregationum
        comitatensium assensus sufficiat, sed quod singulus in individuo nobilis debeat consentire;
        id autem vix aliquis sustinebit. In tam vasto, ut Hungaria est, regno debet natio suam,
        praesertim quoad ea, quae <emph> publicas impositiones</emph> concernunt, voluntatem in
        politicum aliquod corpus transfundere; id autem Hungari per stabilitos Diaetales
        repraesentantes jam praestiterunt, et ut clare contestentur, quod id de <emph>oblatis</emph>
        etiam ejusmodi intelligere voluerint, diserta plane lege caverunt, ne haec singillativi
        comitatus sub poena infamiae facere ausint. Et ideo Deputatio haec ejus est demissi sensus,
        quod oblatum etiam pro Cassa Commerciali nonnisi in Diaeta fieri possit, et in hac hypothesi
        suam etiam post recensitos propositos sibi fundos depromet opinionem. </p>
                  </div>
                  <div>
                     <head>§ 157.</head>
                     <p>Circa modalitatem conflandi e spontaneo oblato fundi nulla publica jurisdictio sensum suum
        hactenus expressit: privati tamen aliquot suas eatenus opiniones depromserunt, quas trutinio
        Legislationis substernere Deputatio officii sui existimavit. Inter has relegatus est ad
        Deputationem hanc typis excusus anonymi cujusdam libellus, qui et <emph>generalis</emph> pro
        toto Regno, et <emph>particularis</emph> pro singulo comitatu cassae erectionem proponit.
        Pro illius fundo, praeter indigenatus taxam, bona ecclesiastica successive publico
        applicanda projectat. Pro <emph>particulari</emph> vero singuli comitatus cassa assignat
        summam illam, quam aliquis nobilium quotannis in eam sponte conferre voluerit. Ut autem quo
        plures ad conferendam quo majorem summam excitentur, statuendum suadet, ut e hac cassa
        tantum iis, aut eorum haeredibus, qui pecunias cassae huic illaturi sunt, in casu
        necessitatis capitalia erga 4 pro 100 mutuari possint. Futurum hac ratione dicit, ut parte
        ex una capitalistae, non habentes amplius, quo pecunias elocent, eas cassae huic inferre
        obligentur; parte vero ex alia, ut particulares hae cassae publicis etiam totius Regni
        necessitatibus succurrere possint. Fusius deinde deducit emolumenta instituti hujus,
        explicat relationem, que inter particulares comitatuum et generalem Regni perceptorem
        stabiliri debeat, modum denique, quo maleversationes anteverti possint, proponit. </p>
                     <milestone unit="page" n="1398"/>
                     <p>Verum <emph>taxam indigenatus</emph> vix aliquem fundum constituere, projectans ipse
        agnoscit, <emph>bona</emph> autem <emph>ecclesiastica</emph> tam parum atque nobilitaria
        gratis collata pro fundo publico destinari possunt; adeoque projectati per hunc pro
         <emph>generali </emph> cassa fundi simpliciter evanescunt; quodsi vero totus generalis
        cassae proventus e quottis per particulares comitatuum cassas subministrandis consistere
        deberet, ad quid inutiles in 52 perceptorum stipendia sumtus, quando conferendam per omnium
        comitatuum nobilitatem summam unum aliudve individuum minoribus impensis administrare
        potest. </p>
                     <p>An per spontanea ejusmodi in comitatibus oblata vel prima vice notabile aliquod conflandum
        sit, tuto determinare non licet. Ut singulis annis notabile quid accedat, ne sperari quidem
        potest. Quodsi tamen seu ad semel, seu periodice quid colligatur, quod id in unam potius
        generalem cassam inferre expediat, jam § 148. ostendimus. Atque ita omnia illa, quae
        projectans seu de emolumentis instituti hujus, seu de coordinatione et securitate cassarum
        adfert, suapte evanescunt.</p>
                  </div>
                  <div>
                     <head>§ 158.</head>
                     <p>Alter in vicem gratuiti oblati titulum <emph>perpetui mutui</emph> ita proponit, ut primum
        periculum fiat in specifico aliquo, v. gr. in erigendo Pestino usque Szolnokinum
        communicationis inter Tibiscum et Danubium canali; quodsi enim id successerit, eadem ratione
        successive omnes hydraulicos labores perfici posse arbitratur. </p>
                     <p>Modalitatem autem in eo concentrat: 1. Calculentur necessarii ad opus hoc sumtus, quos
        ille idealiter in sex millionibus assumit. — 2. Summa haec dividatur inter dominos
        terrestres vel a ratione possessorii sui, vel a proportione contributionis, quam rustici sui
        dependunt. — 3. Obvenientem sibi quottam quisque statim in parata deponere teneatur, e
        converso eadem occasione correspondens summae, quam depositurus est, <emph>actiarum
        numerus</emph> instar <emph>obligatoriae</emph> eidem consignetur. – 4. Cum conflata praevia
        ratione necessaria summa perficiatur canalis, sub directione celebris alicujus Hydraulae, et
        utprimum perfectus fuerit, devehendis per illum mercibus unus, aut medius crucifer pro
        singulo milliari a singulo centenario imponatur. – 5. E proventu hoc sumtus directionis et
        reparationis canalis quotannis praevie detrahantur; quod resultaverit, in forma interusurii,
        a proportione illatae in cassam hanc summae, inter <emph>actionarios </emph> dividatur. </p>
                     <p>Hac ratione <emph>actionarii</emph> pro illis annis, quibus labor duraturus est, nullum
        quidem interusurium capient; utprimum tamen canalis terminatus et telonium stabilitum
        fuerit, habebunt perpetuum a ratione frequentioris vel rarioris navigationis interusurium,
        quod in casu perducendi ad florem commercii adeo increscere potest, ut jacturam primorum
        etiam annorum compenset; in pessimo autem casu actionarii nonnisi aliquam interusurii partem
        amittent, quod exiguum detrimentum bono publico facile sacrificare possunt. </p>
                     <milestone unit="page" n="1400"/>
                     <p>Certus e contra hydraula facta aerarialium, qui hac via quotannis vehuntur, articulorum
        pretii transportus per <emph>axem</emph> cum pretio <emph> navalis</emph> transportus
        comparatione demonstrare conatur, quod Camera ultra annuum unius millionis lucrum caperet,
        si canalis hic effodiatur. Et ideo erectionem canalis hujus aerarialibus sumtibus
        suscipiendam proponit. </p>
                     <p>Si tanta aerarialium articulorum, qui omnes a telonio immunes sunt, quantitas per canalem
        hunc quotannis devehatur, desumendum a reliquis privatorum mercibus telonium vix tantum
        proferet, quantum auctor primi projecti pollicetur. Sed largiamur certitudinem elaborandi
        sumtuum schematis; largiamur accuratam adeo canalis directionem et constructionem, ut nullus
        prorsus error intercedat, qui postea magnis sumtibus debeat reparari; largiamur florentem et
        nec per telonii gravitatem, nec per aliam impraevisam causam intercipiendam navigationem;
        largiamur denique tam fidelem sumtuum erectionis et conservationis canalis, uti et
        telonialium proventuum administrationem, ut investiendum capitale larga interusuria
        producat; si omnia haec admittamus, adhuc projectum hoc non pro <emph>fundo erigendae cassae
         publicae</emph> , sed pro <emph>plano conflandae utilis commercialis societatis </emph>
        haberi potest. </p>
                     <p>Jam primum omnia haec, aut complura ex iis, aliter atque supponimus evenire possunt, et
        tunc projectum hoc ne realem quidem utilitatem producet; stabiliendus autem per
        legislationem fundus <emph>certus</emph> esse debet. Deinde si projectatum telonium etiam
        ultra 5 pro 100 producat, lucrum hoc in systemate projecti hujus non <emph>publico</emph> ,
        sed <emph>privatis actionariis </emph> cedet, et in omni novo opere nova ejusmodi
        manipulatio suscipi deberet. Praeterea titulus telonii pro viis tantum et canalibus
        deservire, et pro his ipsis raro sufficientem fundum proferre solet; ostendimus autem
         <ref>pagina 105</ref>
                        <note place="foot">
                           <p>
                              <ref>Huius editionis pagina 420.</ref>
                           </p>
                        </note> quod promotio commercii multas praeterea erogationum rubricas complectatur.
        Ostendimus etiam <ref>in motivis ad §-phum 126.</ref> quod hydraulici labores non
         <emph>carptim</emph> , jam hic, jam alibi, sed <emph>systematice</emph> juxta elaborandum
        navigationis planum suscipi debeant; ostendimus denique <ref>in motivis ad §-phum 128.</ref>
        tuto praevideri posse, quod in hoc primum regulatio capitalium fluviorum, tum efformandi per
        exsiccationem majorum stagnorum canales, ac tum primum effodiendi per siccum collaterales
        communicationis canales stabiliendi sint; horum enim nec necessitas adest, donec navigatio
        per principales canales efflorescat. In systemate autem projecti hujus nullus adesset pro
        praeferentialibus ejusmodi laboribus fundus. Quod summum est, necessarios pro commerciali
        aliqua speculatione sumtus in totam nationem repartiri nil aliud est, quam illam in
        mercantilem cogere societatem; id autem nec naturae Legislationis, nec nationis dignitati
        convenire videtur. </p>
                     <milestone unit="page" n="1402"/>
                  </div>
                  <div>
                     <head>§ 159.</head>
                     <p>Tertius proponit ut schedae bancales intra 40 annos ad valorem 32 millionum emittantur:
        ita tamen, ut pro sustinendo chartarum harum credito praeter fidejussionem Statuum intra
        idem tempus <emph>realis</emph> sedecim millionum cassa confletur; hujus autem sequentem
        modalitatem proponit. </p>
                     <p>1-mo. Singulus nobilis ex annuo suo proventu quartam ejus, quod mille florenos superat,
        partem titulo mutui conferat, et hanc summam quatuor milliones elaturam supponit.</p>
                     <p>2-do. A capitali tamen hoc eidem nonnisi 1 1/2 pro 100 dependatur. </p>
                     <p>3-tio. Conflata hac summa, emittantur sub fidejussione Statuum schedae bancales ad vires 8
        millionum.</p>
                     <p>4-to. Operatio haec singulo decennio usque ad quartam vicem repetatur.</p>
                     <p>Et ita futurum statuit, ut singulus nobilis nonnisi per 40 annos proventus unius anni, qua
        parte 1000 florenos superant, conferre; in interusurio nonnisi 3 1/2 pro 100 jacturam pati
        debeat, et tamen omnibus commercialibus necessitatibus abunde suffectura 32 millionum summa
        conflari possit. Detracto enim, quod creditoribus dependi deberet, interusurio, et sumtibus
        administrationis ad 100 000 computatis juxta ejus calculum resultaret adhuc annue unus
        millio et 100 000 florenorum. </p>
                     <p>Caeterum ipsam intrinsecam fundi hujus manipulationem non definit; insinuat tantum, quod e
        cassa hac capitalia erga 5 pro 100 et sufficientem securitatem elocari, sicque in
        interusurio 3 1/2 pro 100 lucrum fieri possit. Neque id determinat, an schedae illae
        bancales <emph>sine</emph> , vel <emph>cum</emph> , et quali interusurio emitti debeant. </p>
                     <p>Projectum hoc <emph>in substantia</emph> recidit ad <emph>gratuitum oblatum;</emph> cum
        enim capitalia a 5 pro 100 facile elocentur, si alicui nonnisi 1 1/2 pro 100 solvatur, idem
        est, ac si ille 30 tantum florenos a 5 pro 100 elocasset, residuos vero 70 florenos
        donasset. Hoc autem stante, cur deberet administratio cassae publicae talium etiam
        capitalium, quae sibi nullum lucrum proferunt, manipulatione gravari, et vel hoc nomine
        sumtuosior effici? Expediret itaque statuere non ut quartam, sed ut septem quartae decimas
        proventuum suorum nobiles ad fundum publicum conferant, et tunc prodiret <emph>purum</emph>
        quottae hujus <emph>gratuitum oblatum. Mutuum </emph> in privatis tantum negotiis
         <abbr>v.gr.</abbr> emtionibus bonorum, et mercantilibus speculationibus, ubi industria
        longe majorem, quam sit interusurium, proventum procurare potest, notabile quandoque lucrum
        infert; cassa publica nulli commerciali manipulationi implicari potest, secus Legislatio
        ipsa se mercatorem efficeret. Quodsi autem ad <emph>siccas</emph> perceptionis et
        erogationis rubricas reducatur, e <emph>mutuo</emph> id tantum in eam realis emolumenti
        redundare potest, quanto minus ac <emph>usuale</emph> sit, interusurium dependit; sicut e
        converso, qui cassae publicae erga minus, quam sit usuale, interusurium pecunias credit, in
        re <milestone unit="page" n="1404"/> ipsa totam illam summae partem, pro qua nihil ex usuali interusurio
        obtingit, cassae huic donat.</p>
                     <p>Sed etsi <emph>purum </emph> in septem unius quartae proventuum decimis <emph>gratuitum
         oblatum</emph> assumamus, adhuc non expediret projectatum conflandi hujus oblati modum
        adoptare. Pro hac enim proventuum quotta determinanda vel deberet Legislatio clavim aliquam
        praescribere, et tunc operatio haec infinitis difficultatibus, longae morae, ac gravibus,
        nullo adhuc fundo provisis, sumtibus subjaceret. Vel vero id proprio singuli arbitrio
        relinqueretur, et ex hoc summa enasceretur improportio, et exigua indubie summa prodiret. In
        utroque casu projectata proventus, qui mille florenos non excedit, ab oblato hoc exemtio
        totam adhuc operationem magis implicaret; sed nec sufficiens pro exemtione hac argumentum
        adferri posse videtur; siquidem in eos, qui minorem hac summa proventum habent, beneficium
        melioris propter auctum commercium productorum suorum distractionis perinde redundaret,
        sicut vicissim illis, quorum proventus altius assurgunt, major, quae ipsis ex aequali etiam
        repartitione obveniret quotta, perinde sensibilis evaderet. </p>
                     <p>Quoad propositas schedas bancales, hae quidem majori, quam quae per alios hactenus
        propositae sunt, nituntur fundamento, quia projectans <emph>realem</emph> pro earum
        securitate conflandam cassam supponit. Verum ille duplicatam relate ad <emph>realem</emph>
        cassam harum quantitatem proponit; id autem, ut infra ostendetur, justam proportionem jam
        excedit; deinde ille nimis magnam facta ad jam currentes schedas regias reflexione copiam,
        nempe octo milliones ad semel emittendos suadet. Denique ut primum <emph>realem</emph>
        cassam ea, qua ille proponit, modalitate conflari non posse apparet, jam schedae etiam
        bancales ex allatis <ref>§-pho 149.</ref> motivis in nullam venire possunt considerationem.
       </p>
                  </div>
                  <div>
                     <head>§ 160.</head>
                     <p>Tandem proponit quartus <emph>purum </emph> quatuor millionum ad semel faciendum
         <emph>gratuitum oblatum</emph> . </p>
                     <p>Praemittit ille tres esse conflandi fundi commercialis modos: – 1. Si nobiles aliquam
        proventuum suorum urbarialium partem, <abbr>v.gr.</abbr> florenum domalem, in hunc finem
        cedant. Et hunc praeter alia argumenta ex eo etiam rejicit, quia hac ratione ad praedia,
        decimas, aliosque <emph>extraseriales</emph> ejusmodi proventus, qui multum important,
        nullum onus obveniret. – 2. Si <emph>classes privilegiatae </emph> ad aliquam pro fundo hoc
        quotannis praestandam summam se obligent. Et hunc quoque modum rejicit, quia stabilem
        redoleret contributionem. – 3. Si eaedem classes semel pro semper talem summam conferant,
        cujus interusurium jam exstanti salis fundo junctum commercialibus necessitatibus utcunque
        sufficiat. </p>
                     <milestone unit="page" n="1406"/>
                     <p>Et hanc modalitatem amplectendam, quatuor milliones ad semel offerendos, exinde vero
        sufficientem pro usibus commercialibus annuum fundum conflandum esse sequenti calculo
        ostendi posse arbitratur; interesse quatuor millionum efficit 200 000 florenos, annuus salis
        fundus infert 180 000, conflata hactenus e fundo hoc summa adminus ad unum millionem
        accrevisse supponitur, adeoque ejus interesse in 50 000 assumitur, et sic prodit annuus 400
        000 fundus.</p>
                     <p>Oblatum tamen hoc non secus fieri posse arbitratur, quam ut congreganda per comitatus
        nobilitas per exmittendos ad Diaetam deputatos suos Status Regni activiset, quo hi discretam
        aliquam <abbr>v.gr.</abbr> 4 millionum summam offerre, hanc inter comitatus repartiri, et
        clavim etiam, pro individuali in ipsis comitatibus instituenda repartitione defigere
        possint.</p>
                     <p>Quod postremum projecti hujus punctum attinet, Deputatio contrariam jam <ref>§-pho
        156.</ref> depromsit opinionem, et huic post recentissimum oblati pro bello Gallico subsidii
        exemplum tanto magis adhaeret; nulla enim realis inter hunc <emph>subsidii </emph> et
         <emph>fundi publici</emph> titulum differentia assignari potest. </p>
                     <p>Caeterum agnoscit Deputatio, quod ex omnibus, quae propositae sunt, et quae forte porro
        etiam proponi possent, modalitatibus, unica haec sit, quae omnes talis, qualem Legislatio
        exigit, fundi publici characteristicas notas habeat. Nam</p>
                     <p>1. Convenit dignitati Legislationis et nationis honori, qui exigit, ut haec concitatam jam
        de se quoad objectum hoc etiam apud exteros exspectationem impleat, et detractoribus
        Constitutionis nostrae ulteriorem cavillandi ansam praecidat.</p>
                     <p>2. <emph>Est practicabilis</emph> . Hactenus enim gratuito ejusmodi oblato obstabat
        potissimum difficultas elaborandae pro justa et aequali repartitione clavis, haec autem per
        factam subsidii pro bello Gallico decreti repartitionem jam sublata, sicque gratuitum
        oblatum practicabile effectum est. </p>
                     <p>3. Fundus hic non est vagus, eventualis et variis casibus obnoxius, sed <emph>certus
        </emph> et <emph>determinatus</emph> . </p>
                     <p>4. Fundus hic nec implicitam, nec magis, ac oportet, sumtuosam reddit cassae commercialis
        administrationem; quia illam nullis interusuriis dependendis, nulla mercantili manipulatione
        onerat, sed ad planam perceptionis et erogationis operationem reducit.</p>
                     <p>5. Haec conflandi fundi publici modalitas non laedit <emph>jus proprietatis</emph> , quia
        qui per talem, cui jus se repraesentandi detulit, aliquid promittit, ipse etiam in id
        consensisse censetur. </p>
                     <p>6. Non adversatur Regni constitutioni; haec enim <emph>spontanea oblata</emph> non
        excludit, et ideo complura horum cum antiquioribus, tum recentioribus etiam temporibus
        exempla prostant. </p>
                     <milestone unit="page" n="1408"/>
                     <p>7. Nullum regio alicui proventui, quos intactos conservare interest, praejudicium adfert.</p>
                     <p>8. Contribuenti plebi nullo novo oneri cedit.</p>
                     <p>Denique 9. Justificat <emph>ancipitem</emph> hactenus praestandorum per hanc
         <emph>gratuitorum laboratorum</emph> usum. Utprimum enim ipsae privilegiatae classes ad
        necessarios pro commercii promotione sumtus concurrunt, jam justum evadit, ut contribuens
        etiam plebs, in quam promanaturum ex augendo commercio beneficium pro modulo suo perinde
        redundabit, suas etiam in hunc finem operas tamdiu conferat, donec, ut <ref>§-pho 99.</ref>
        statuimus, cassa publica omnibus commercialibus necessitatibus sufficiat. </p>
                     <p>Circa ipsum tantum Projecti hujus calculum Deputatio pauca aliqua observanda existimavit.
        Nimirum, verum quidem est, quod ultra assumtos per projectantem fundos accedet eorum
        fundorum proventus, quos e projectatis per Deputationem hanc <ref>§-pho 40.</ref> Legislatio
        stabiliet, et qui idealiter forte in 100 000 assumi possunt. Verum etiam est, quod
        praecipuam erogationis Cassae Commercialis rubricam <emph>labores hydraulici</emph> et
         <emph>viarum </emph> constituant, hi autem gratuitis laboratoribus magna in parte
        perficiantur. </p>
                     <p>Ast evolvit se postremis Comitiis, quod conflatus hactenus ex aucto salis pretio fundus in
        alios usus impensus sit, calculati proinde e hujus interusurio 50 000 subtrahi, et omnes per
        projectantem propositi fundi ad annuum 380 000 proventum reduci debent. Quodsi etiam
        projectatos per Deputationem fundos 100 000 proventum producturos (id quod admodum incertum
        est) supponamus, adhuc totus annuus proventus nonnisi in 480 000 subsistet. Jam vero si
        omnia, quae jam supra recensuimus, Cassae Commercialis onera spectentur, facile apparebit
        quod, nisi notabiliores quotannis pecuniae impendantur, et commercium nonnisi lenta capiet
        incrementa, et plebs tarde admodum a gratuitis laboratoribus relevabitur.</p>
                  </div>
                  <div>
                     <head>§ 161.</head>
                     <p>Quare Deputatio haec et id: an ad semel dependendum, vel vero per aliquot annos
        continuandum oblatum facere expediat, et summae in utrumque casum quantitatem sublimiori
        Inclytorum Statuum et Ordinum judicio, cognito in bonum publicum zelo, et innato genti
        Hungarae generosi animi ductui, ultro submittit: in casum tamen illum, quo oblatum semel pro
        semper, etiamsi in 4 millionibus, fiat, summam hanc non statim in occurrentes commerciales
        usus expendendam, sed elocandam, eadem vero occasione, cum benigno Suae Majestatis assensu,
        excudendas esse schedas bancales ad vires interusurii offerendae summae, <abbr>v.gr.</abbr>
        4 millionum, cum ea Statuum Regni assecuratione, quod hae ab earum possessoribus, dum et
        quando alicui collibuerit, parata pecunia redimendae sint; hanc autem schedarum <milestone unit="page" n="1410"/> emissionem tamdiu continuandam esse censet, donec summam obligati, <abbr>v.gr.</abbr> 4
        millionum attingant.</p>
                     <p>Utriusque hujus propositionis fundamenta Deputatio in sequentibus compendio concentrat:</p>
                     <p>Relate ad 1-mum. Verum quidem est, quod, si ipsum <emph>oblati</emph> capitale statim
        expendatur, cum tam notabili summa et fluviorum, stagnorum, ac viarum commercialium mappa
        confici, et generale navigationis planum elaborari, et capitalium adminus fluviorum
        regulatio, ac forte unius etiam, alteriusve stagni exsiccatio intra breve tempus absolvi
        posset; verum absumpta semel hac summa non remaneret nisi annuus 200 000 et aliquid supra
        fundus, e quo restantes adhuc ad effectuationem totius plani labores, utpote collateralium
        fluviorum regulatio, canales communicationis, et his similia, penes alias, quas <ref>§-pho
         155.</ref> recensuimus commerciales necessitates tarde admodum, aut forte nunquam
        perficerentur. Ipsa nimia suscipiendorum ad semel laborum copia difficiliorem redderet eorum
        directionem, et ideo hi minori cum exactitudine peragerentur; quod summum est, cum summa,
         <abbr>v.gr.</abbr> 4 millionum, si ad semel expendatur, nonnisi labor, qui valori hujus
        summae aequivalet, perfici potest; si eadem elocetur, intra 32 annos cum eadem summa opus 12
        milliones valiturum peragetur. Cum proinde necessitates commerciales non ita comparatae
        sint, ut aut omnes simul, aut intra breve tempus expleri debeant, expedit ut ea, quae ex
        oblato conflabitur, summa mox explicanda modalitate ad fructificandum elocetur, erogationes
        vero commerciales reliquo, inclusis jam propositis schedis, fundo interea admensurentur.
        Quare </p>
                     <p>Relate ad 2-dum. Motiva Projecti hujus nonnisi per explicationem <emph>practicae </emph>
        ejus manipulationis reddi possunt. </p>
                     <p>Supponamus itaque quod Status Regni pro Fundo Commerciali 4 milliones conferant. Hoc facto
        firma spes haberi potest, quod Sua Majestas ad secundandum generosum hunc nationis conatum
        benigne admissura sit, ut ad vires ejusdem summae schedae bancales sub nomine et
        fidejussione Statuum <emph>successive </emph> emittantur. </p>
                     <p>Hoc supposito elocatis illis 4 millionibus excudentur ejusmodi schedae ad valorem 200 000
        florenorum, id est ad vires obventuri a capitali illo interusurii, et hae cum interusurio 4
        millionum, currente salis fundo, et propositis per Deputationem fundis, annuum prope 700 000
        fl. proventum efficient, cum qua summa notabiles certe commerciales necessitates pro uno
        anno expleri possunt.</p>
                     <p>Ubi excusae primo anno schedae consumtae fuerint, excudentur aliae, iterum tantum ad vires
        200 000 florenorum, donec observatum fuerit difficiliorem jam evadere earum erogationem;
        tunc enim ab ulteriori earum excusione statim desistetur. Quodsi vero schedae hae facilem
        continuo cursum retineant, excudentur successive in eadem semper quantitate aliae, donec
        ipsam elocati capitalis <milestone unit="page" n="1412"/> summam, <abbr>v.gr.</abbr> 4 milliones attingant, et
        tunc ab omni ulteriori earum procusione simpliciter abstrahetur.</p>
                     <p>Si schedarum harum erogatio, antequam illae summam elocati capitalis attingant,
        difficilior evadat, et tunc statim ab ulteriori earum emissione abstrahatur, spes est, quod
        erogata interea earum pars se porro etiam in cursu sustinebit, adeoque cassam per
        sollicitatas redemtiones non exhauriet.</p>
                     <p>E converso, licet schedae hae, postquam etiam summam praeexistentis capitalis jam
        attigerunt, facilem retineant cursum, nisi tamen Status Regni novam emitendae schedarum
        quantitati correspondentem summam tunc statim conferant, interest ut ab ulteriori earum
        procusione supersedeatur. Cum enim casus aut totalis, aut maximae earum partis redemtionis
        ex inopino emergere possit, <emph>realis</emph> quantitati schedarum harum admensus fundus
        semper praesto esse debet, e quo illae, emergente ejusmodi casu, prompte exsolvantur. Id si
        praestari non possit, collabetur <emph>creditum nationale</emph> , idque inevitabilem omnis
        etiam commercii ruinam post se trahet: et ideo si excussis ultra vires jam praeexstantis
        capitalis schedis casus ejusmodi emergeret, pro supplendo, qui deficeret, fundo comitia
        indicere, et hunc tum primum conflare, serotinum foret. </p>
                     <p>Caeterum in supposito etiam optimi schedarum harum cursus erunt de tempore in tempus
        aliqui, qui schedas suas a cassa redimi procurent; donec tamen, diminuta extrinseco quopiam
        casu circulantis pecuniae massa, schedae hae extra debitam cum illa proportionem
        collocentur, suum illae <emph>creditum</emph> semper retinebunt, adeoque ipsae ab uno
        redemtae schedae ab alio iterum acceptabuntur, et sic proventui, quem calculavimus, nihil
        decedet. Verum si massa circulantis pecuniae diminui contingat, aut malevolis de
        insecuritate Cassae Commercialis rumoribus eadem apud publicum in <emph>discreditum</emph>
        ponatur, tunc casus notabilis redemtionis reipsa emergere potest. In <emph>primo</emph> casu
        schedae nonnisi ab ea proportione, qua pecuniae circulatio minuetur, ad cassam refluent,
        adeoque haec beneficium residuae quantitatis, nisi extraordinarius pestis, aut infelicis
        belli casus commercium omne prosternat, ultro retinebit. <emph>In posteriori, </emph> cum
         <emph>realis</emph> in elocato capitali fundus semper praesto futurus sit, et erga hunc
        parata etiam in notabili quantitate intra breve tempus haberi possit, per promtam eorum, qui
         <emph>primi</emph> schedas suas redimi urgebunt, exsolutionem rumores ejusmodi facile
        dissipari, redemtaeque schedae in novum cursum reponi poterunt. </p>
                     <p>Superest tantum ut schedas etiam has omnes <emph>solidi</emph> fundi characteristicas
        notas habere demonstremus: </p>
                     <p>1-mo. Schedae Statuum non praejudicarent juri <emph>regio</emph> ; cum enim sub eorum
        cautione emittendae sint, deberent utique <emph>Statuum schedae</emph> compellari; et ideo
        plura schedarum ejusmodi exempla in aliis etiam provinciis prostant. </p>
                     <milestone unit="page" n="1414"/>
                     <p>2-do. Non praejudicarent illae <emph>praesentibus</emph> proventibus regiis; nam si
        schedae regiae jam in justa cum massa circulantis pecuniae proportione stant, emittendae per
        Status schedae vix cursum habiturae sunt. Potest quidem obverti quod e converso, in casum,
        quo illae cursum obtineant, tantumdem Aerario Regio decessurum sit, quantum illae efferent,
        quia novae schedae regiae ultra <emph>modernas</emph> in eodem valore circulare potuissent.
        Verum videtur id sibi natio a benignitate Principis tuto polliceri posse, quod ille majorem
        promovendis commercii Hungarici (e cujus flore multiplicia per alios canales in Aerarium
        Regium emolumenta redundabunt) rationem habiturus sit, quam exigui, et adhuc incerti, quod
        per augendum schedarum regiarum numerum sperari posset, beneficii. Omnis enim
         <emph>papiracea pecunia</emph> pure ex opinione civium valorem accipit. Potest evenire ut,
        licet schedae regiae jam justam cum massa circulantis pecuniae attingerint proportionem,
        schedae tamen Statuum, e mero <emph>nationali spiritu</emph> cursum ideo obtineant, quia in
        domesticam utilitatem diriguntur. Et in hunc casum Regnum quidem, si schedae Statuum
        emittantur, praesentem haberet utilitatem, schedae vero regiae, etiamsi schedae Statuum non
        emitterentur, nihilo majorem obtinerent circulationem. Interea inficiari non licet, quod si
        major, quam quae actu circulat, schedarum regiarum numerus cum schedis Statuum eodem tempore
         <emph>ad concurrentiam</emph> ponatur, id harum successum admodum dubium efficere possit. </p>
                     <p>3. Fundus hic in praevio non augendarum schedarum regiarum supposito est practicabilis.
        Cum enim schedae hae non ad milliones, sed tantum ad 200 000 sensim excudendae sint,
        dubitare vix licet, quin accedente patriotico Statuum zelo eaedem statim in cursum non
        deducantur, praesertim cum Status Mercantilis Temessiensis de pluribus bancalibus schedis ad
        circulationem ponendis postulatum formaverit.</p>
                     <p>4. Fundus hic est securus; in omnem enim, qui humanitus calculari potest, casum status
        nullum ex instituto hoc detrimentum capere possunt. Vel enim statim principio nemo has
        schedas acceptabit, et tunc Status nullam sentient seu utilitatem, seu detrimentum; id
        tamen, cum schedae hae reali fundo tectae sint, ne supponere quidem licet.</p>
                     <p>Vel habebunt aliquo tempore cursum, sed postea creditum ita amittent, ut notabilis earum
        pars redimi debeat; et tunc si vigesima tantum earundem pars pro redimendo adferatur, haec
        ex currenti illius anni interusurio exsolvi poterit. Si plus redimi debeat, cassa erga
        hypothecam praehabitarum obligatoriarum tantum parati aeris facile conquiret, ut his etiam
        satisfacere possit; per promtam vero hanc exsolutionem creditum schedarum harum indubie ita
        restabiliet, ut jam redemtae schedae denuo erogari queant, sicque fundus
        <emph>temporaneam</emph> tantum diminutionem patiatur. </p>
                     <p>Vel per funestum aliquod bellum, pestem, aut aliud simile flagellum, circulantis pecuniae
        massa ita diminuetur, ut quisque paratam tantum pecuniam, velut in <milestone unit="page" n="1416"/> arduis
        ejusmodi circumstantiis praesentaneis necessitatibus magis accommodam anhelet, adeoque omnes
        omnino schedae hae redimi debeant. Et tunc non poterunt quidem illae parato exsolvi, sed
        proprietarii per <emph>activas</emph> cassae obligatorias excontentari debebunt. Verum in
        communi ejusmodi calamitate eadem sors omnes etiam <emph>privatos </emph> creditores
        manebit; nam ne hi quidem a debitoribus suis paratam habere poterunt solutionem, adeoque
        proprietarii schedarum harum nihilo deteriorem subibunt conditionem, quam si pecunias has
        privato alicui credidissent. Interea cum extraordinaria ejusmodi calamitas, benignitate
        Numinis, nonnisi raro et per longiora intervalla evenire soleat, cassa totam illam summam,
        pro qua hactenus schedas erogavit, lucri faciet. </p>
                     <p>Vel denique in optimo casu schedae hae non tantum per decem, intra quos ex iis 4 milliones
        conflabuntur, sed per plures etiam annos facilem cursum retinebunt. Et tunc Cassa
        Commercialis, calculatis ut supra ejus fundis, intra decennium septem milliones erogare
        poterit, et adhuc pro subsequis annis, donec schedae hae decurrerint, annuus medii millionis
        fundus eidem ita remanebit, ut intra 30 annos 17 milliones in usus commerciales impendi
        possint. Quo adminiculo, si pecuniae rite, ut supponere oportet, dispensentur, commercium
        Hungaricum ad notabilem perfectionis gradum perduci potest.</p>
                     <p>5. Fundus hic convenit dignitati legislationis; nullam enim <emph>mercantilem</emph>
                        <emph>operationem</emph> involvit, adeoque e legislatore mercatorem non efficit, sed
        fundatur unice in <emph>bancali manipulatione</emph> , quae indoli legislationis omnino
        congruit. </p>
                     <p>Et haec est demissa Deputationis hujus circa modalitatem conflandi fundi publici opinio.
        Possent aliae etiam, forte magis lucrosae, sed tanto intricatiores, pluribusque fortuitis
        casibus expositae bancales ejusmodi manipulationes proponi: Deputatio tamen haec, spectata
        moderna, quae in statu actuali delineata est, politica tam Regni, quam et regnicolarum
        situatione, hanc unam et <emph>practicabilem</emph> , et <emph>securam</emph> , et
         <emph>decoram</emph> , et <emph>praesentaneis commercii necessitatibus</emph>
                        <emph>correspondentem</emph> esse conflandi fundi publici modalitatem existimavit. Quam
        tamen, uti et omnes alias superius propositas leges, altissimo Suae Majestatis
        Sacratissimae, et sublimi Inclytorum Dominorum Statuum et Ordinum Regni judicio humillime
        substernit. </p>
                  </div>
               </div>
            </body>
         </text>
      </group>

   </text>
</TEI>
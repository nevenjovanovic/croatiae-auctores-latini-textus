<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc xml:id="skerle-n-status">
         <titleStmt>
            <title>Status actualis oeconomiae publicae, versio electronica</title>
            <author ref="skrl01">
               <persName xml:lang="hr">Škrlec Lomnički, Nikola</persName>
               <date>1729-1799</date>
            </author>
            <editor>
               <persName>
                  <ref type="viaf" target="6913774">Neven Jovanović</ref>
               </persName>
            </editor>
            <respStmt>
               <resp>Hanc editionem electronicam curavit</resp>
               <persName>
                  <ref type="viaf" target="6913774">Neven Jovanović</ref>
               </persName>
            </respStmt>
         </titleStmt>
         <editionStmt>
            <p>Digitalizat modernog znanstvenog izdanja, bez aparata (2007).</p>
         </editionStmt>
         <extent ana="D">Mg:D Verborum 39967</extent>
         <publicationStmt>
            <p>elektronska verzija: Digitalizacija hrvatskih latinista, znanstveni
                    projekt na <orgName>
                  <ref type="viaf" target="124389134">Filozofskom fakultetu Sveučilišta u Zagrebu</ref>
               </orgName>, <placeName ref="3186886">Zagreb</placeName>
                    Hrvatska.  <date>Siječnja 2008</date>.</p>
         </publicationStmt>
         <sourceDesc>
            <bibl type="repo" ana="digital">Digitalna verzija: CroALa</bibl>
            <bibl>Škrlec, Nikola, Stjenko Vranjican, i Eugen Pusić. Nikola Škrlec Lomnički:
                        (1729-1799). Sv. 4. Zagreb: Pravni fakultet, 2007.</bibl>
         </sourceDesc>
      </fileDesc>
      <profileDesc>
         <abstract>
            <p/>
         </abstract>
         <settingDesc>
            <p/>
         </settingDesc>
         <particDesc>
            <p/>
         </particDesc>
         <langUsage>
            <language ident="lat" xml:lang="hrv">latinski</language>
         </langUsage>
         <creation>
            <date when="1791" period="17xx_3_third">1791</date>
         </creation>
         <textClass>
            <keywords scheme="typus">
               <term>prosa</term>
            </keywords>
            <keywords scheme="aetas">
               <term>Litterae recentiores (1600-1850)</term>
               <term>Saeculum 18 (1701-1800)</term>
               <term>1751-1800</term>
            </keywords>
            <keywords scheme="genre">
               <term>prosa oratio - tractatus</term>
            </keywords>
         </textClass>
      </profileDesc>
      <revisionDesc>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Luka Špoljarić</persName>
            <date>2012-03-07</date>
                Novo, unificirano zaglavlje.
            </change>
      </revisionDesc>
   </teiHeader>
   <text type="prosa">
      <front>
         <docTitle>
            <titlePart>Status actualis oeconomiae publicae opificiorum et manufacturarum, vectigalis
                    tricesimalis, fundi publici et commercii</titlePart>
         </docTitle>
         <docAuthor>per Excellentissimum ac illustrissimum dominum Nicolaum Skerlecz de Lomnicza,
                Ins. Ord. S-ti Stephani Reg. Apost. Equitem, I. Comitatus Zagrabiensis supremum
                comitem, S. C. R. A. Maiestatis act. intimum status consiliarium, ordinatae
                regnicolariter deputationis commercialis <date>a-o 1791 et 2-do</date> considentis
                dignissimum commembrum, </docAuthor>
         <docImprint>praefatae Exc. Deputationi exhibitum et per eandem
                Archivo huic Regnicolari, ut in posteris existat, traditum.</docImprint>
      </front>
      <body>
         <head>I. Status actualis Economiae publicae, opificiorum et manufacturarum,
                    vectigalis tricesimalis, fundi publici et commercii.</head>
         <div>
            <head>1. Commerciales Regni Relationes.</head>
            <div>
               <head>§. 1. Notiones praeliminares.</head>
               <p>Ut actualis omnium horum obiectorum status plenius intelligatur operae
                        precium existimabat Deputatio paucis antea adumbrare: quae sit physica? Quae
                        politica Regni relate ad commercium situatio? Qualesve Hungaria relate ad
                        alias tam contiguas, quam etiam remotiores provincias habeat
                        politico-commerciales relationes. </p>
            </div>
            <div>
               <head>§. 2. Hungariae clima, solum et divisio in linea commerciali.</head>
               <p>Hungaria cum adnexis partibus intra 45. et 49. latitudinis, nec non 36. et
                        44. longitudinis gradum situatur: cum zonam habeat temperatam, non tantum
                        ea, quae hactenus produxit, sed omnia etiam alia, quae zona temperata
                        sustinet producta proferre potest; et quia per 4. latitudinis et 8.
                        longitudinis gradus porrigitur, reffertque circiter 4999 quadrata milliaria,
                        varium utique et clima, et solum habere debet. Hac ipsa de causa Hungaria in
                            <emph>respectu commerciali</emph> bifariam dividi potest; nempe in
                            <emph>Septentrionalem</emph> et <emph>Meridionalem</emph>.
                        Septentrionalis Posonio usque extremum Maramarossiensis Comitatus angulum,
                        inaequali tamen latitudinis linea protenditur. Haec tota ferme in montes
                        assurgit, sylvis et lignis variae speciei abundat, hisque inferiora Regni
                        loca, quae illis destituuntur, providet. Solum habet minus fertile, et quod
                        alendis suis incolis non sufficit. E converso producit metalla, semimetalla,
                        lapides pretiosos, et tantam, quae vix exhauriri possit salis quantitatem.</p>
               <p>
                  <emph>Meridionalis</emph> si solam Hungariam spectes, a Septentrionali hac
                        linea usque <emph>Dravum</emph> et <emph>Danubium</emph> protenditur, si eam
                        cum partibus adnexis assummas, usque <emph>Mare Adriaticum</emph> procurrit.
                        Habet quidem haec quoque regio complures mediteraneos montes, quorum
                        plerique sylvis teguntur, aliqui generosa vina producunt, maxima tamen parte
                        in vastas planities diffunditur, quae in nonnullis locis lenioribus collibus
                        permixta est. Solum habet et agriculturae, et rei peccuariae perquam
                        idoneum, et ideo Septentrionalem Regni partem frumento, adiacentes vero
                        Germanicas provincias et hoc, et peccoribus providet.</p>
               <p>Meridionalis haec Regni pars in respectu commerciali in tres iterum partes a
                        ratione principalium duorum fluviorum, qui eam in totidem partes secant,
                        dividi debet, nimirum in <emph>Cis-Danubianam</emph>, quae Austriae,
                        Styriae, et, si partes adnexae una summantur, Carnioliae adiacet,
                            <emph>Trans-Danubianam</emph> quae Danubio et Tibisco concluditur, et
                            <emph>TransTibiscanam</emph>, quae ultra hunc fluvium ad limites
                        Transylvaniae procurrit. Huius extrema linea in altos iterum montes
                        attollitur, qui perinde sylvis teguntur et metalla ferunt; huius incolae
                        adsitos sibi comitatus planos lignis provident, sed cum solum minus fertile
                        habeant, ab his vicissim frumentum recipiunt.</p>
            </div>
            <div>
               <head>§. 3. Fluvii vehiculum internae communicationis praebere possunt.</head>
               <p>Ita ipsa iam physica Regni situatio necessitatem <emph>internae
                            communicationis</emph> incolis per id imposuit, quod montosae planas, et
                        hae vicissim illas, reciprocis productis debeant providere. Caeterum natura
                        fluviorum etiam cursum ita direxit, ut iam hi magnum internae
                        communicationis vehiculum praestare possint, <emph>Danubius</emph> enim
                        Posonio usque Pesthinum, <emph>Tibiscus</emph> Szigethino usque Szolnokinum
                        mediam <emph>ferme</emph> inter montosos et planos comitatus communicationis
                        lineam efficiunt. Per fluvium <emph>Raba</emph> qui per Rabczam Danubium
                        attingit, interiora etiam Comitatus Castriferrei cum Danubianis Comitatibus
                        nectuntur: sicut vicissim per <emph>Vagum</emph> et <emph>Granum</emph>
                        aliquot Septemtrionales Comitatus cum omnibus, quos Danubius alluit, planis
                        Comitatibus iunguntur. Cum Danubius Pesthino, et Tibiscus Szolnokino
                        parallella<note>
                     <p>1. pararella <emph>MS</emph>
                     </p>
                  </note> linea versus meridiem defluant, hi additos utroque rippae
                        Comitatus iterum connectunt. Caeterum per fluvios <emph>Hernant</emph>,
                            <emph>Sajó</emph> et <emph>Bodrogh</emph>, qui in superioribus, et
                            <emph>Samusium</emph>, tres Crisios et Marusium, qui in inferioribus
                        partibus in Tibiscum se exonerant, adiacentes ab utrinque plagae denuo
                        iunguntur. </p>
               <p>Sclavoniam <emph>Dravus</emph> et respective <emph>Mura</emph> Hungariae
                        nectit. Postquam Dravus ab <emph>Almás</emph> Danubio se infundit, iam hic
                        Sclavoniam limite disterminat, navigationis beneficio Hungariae coniungit.
                        Cum Savus postquam ad <emph>Siscium</emph> Colapim, ad Ieszenovacz
                            <emph>Unnam</emph> recepisset, ad Zemlinum Danubio illabatur, hic ipsa
                        iam interiora Sclavoniae et Croatiae cum Hungaria connectit. </p>
               <p>E fluviis his Danubius, Dravus et Savus ab eo, quo Hungaricas ditiones
                        subeunt puncto, iam nunc navigationi patent, ex aliis quidam maiori, quidam
                        minori sui parte, partim rates, partim etiam naves alicubi maiores, alicubi
                        minores sustinentur. Nullus tamen est, praeter Danubium et Savum, in quo
                        adversa etiam aqua per totum eius defluxum adhuc navigari possit. Sed et hoc
                        beneficium per artem in plerisque magna ex parte posset procurari. </p>
            </div>
            <div>
               <head>§. 4. Uti et duo insignes lacus.</head>
               <p>Ut natura faciliorem adhuc reddat internam communicationem, locavit illa ad
                        Sopronium protensum ad 6. milliaria lacum <emph>Fertő</emph> cuius stagna
                        usque Rabam fluvium protenduntur. Inter Danubium vero et Dravum extensum ad
                        12. milliaria lacum <emph>Ballaton</emph> collocavit, cuius paludes cum a
                        Canisiensibus, quae Muram contingunt, non procul distant, sicque paratam
                        duos insignes communicationis canales efformandi occasionem suppeditavit.
                    </p>
            </div>
            <div>
               <head>§. 5. Habet parata pro sternendis viis materialia.</head>
               <p>Cum tamen nec fluvii, nec praedictae lacus omnes Regni partes contingant, ne
                        ad procurandam his quoque beneficio viarum <emph>internam
                        communicationem</emph> materialia deessent, natura parte ex una Danubii,
                        omniumque ferme in eum influentium fluviorum fundum aut zabulosum aut
                        arenosum formavit - parte vero ex alia in <emph>plerisque</emph> per quae
                        viae hae duci debent locis, aut lapides aut sabulum aut arenam collocavit.
                        In aliquibus tantum Tibiscanis partibus, natura omnia ferme haec viarum
                        subsidia negavit. Verum ipsae illae partes seu vitioso molarum situ, seu
                        irregulari fluviorum cursu, seu priorum temporum iniquitate tantas paludes
                        habent, ut si istae in rite efformandos canales contrahantur, hi ferme
                        viarum beneficium supplere possint. </p>
            </div>
            <div>
               <head>§. 6. E converso a meridie et Septentrione nonnisi difficilem per axem
                        exitum habet.</head>
               <p>Minus propitia est Hungariae relate ad <emph>externam communicationem</emph>
                        situatio. Alluit quidem adnexas partes a meridie <emph>Mare
                        Adriaticum</emph> verum in hoc nullus ex Hungaria navigabilis fluvius
                        effunditur. Fluvialis versus illud navigatio <emph>Carlostadii</emph> et
                        respective <emph>Kosztaniczae</emph> desinit, inde nonnisi per asperas, ad
                        plura milliaria protensas Croatiae Alpes ad mare perveniri potest. </p>
               <p>A Septentrione influit quidem Popradus in Vistulam, qui se deinde in mare
                        Balticum effundit. Verum Popradus primo in finibus Regni naves easque
                        minores tantum sustinet; donec ad eum pertingatur aspera perinde per longam
                        montium seriem via confici debet, sicque commercialis exitus hac quoque
                        parte nonnisi per <emph>axem</emph> patet. Montosa haec meridionalium et
                        septentrionalium Regni limitum situatio, illud quidem commerciali instituto
                        commodum adfert, quod paratis ubique ferme materialibus, viae illic minori
                        impendio construi possint. Verum cum Hungaria vis aliqua
                        <emph>artefacta</emph> superflua habeat. <emph>Producta</emph> vero quibus
                        abundat et maioris sint voluminis, et ferme nonnisi in interioribus Regni
                        partibus procreentur, exitus hic per longinquam et montosam viam non potest
                        esse non sumptuosus. </p>
            </div>
            <div>
               <head>§. 7. Ab Occidente iam navibus, sed adversis fluviis exitus patet.</head>
               <p>Ab occidente iam navigabiles fluvii in ipsas capitales vicinarum Germanicarum
                        provinciarum urbes viam praebent, nimirum Savus <emph>Labacum</emph>, Mura
                            <emph>Graecium</emph>, Danubius <emph>Viennam</emph> et, si Morava, uti
                        sub incude est, navigabilis efficiatur <emph>Brunam</emph>. Verum ex omnibus
                        his provinciis in Hungariam secundis, inde vero ad illas
                        <emph>adversis</emph> fluviis navigatur; indeque fit, ut Vienna in Hungariam
                        plurimaeque, ex Hungaria vero Viennam paucaeque tantum naves adveniant:
                        Graecio et Labaco in Hungariam et Croatiam sat copiosa, vicissim vero nulla
                        ferme fit navigatio. </p>
            </div>
            <div>
               <head>§. 8. Tantum versus Orientem secundam in exteras provincias habet
                        navigationem.</head>
               <p>Versus Orientem tantum ex Hungaria in <emph>Mare Nigrum secundis</emph>
                        fluviis perveniri potest. Cum enim Danubius flexo versus Orientem ad
                            <emph>Almâs</emph> cursu mari huic illabatur, antea vero omnes
                        navigabiles regni fluvios recipiat, magna Hungariae pars paratum ope
                        navigationis in Mare Nigrum exitum habet. Neque tamen vel haec via suis
                        obstaculis caret; scopuli enim ad Orsavam, vexationes Turcarum, mercium ad
                        Suniam in naves maritimas transpositio, hanc quoque tantisper impeditam
                        efficiunt. Verum haec quoque impedimenta iam aliquot peritiores mercatores
                        superarunt. </p>
               <p>Et haec sunt tam adminicula quam et impedimenta commercii, quae physica regni
                        situatio producit. </p>
            </div>
            <div>
               <head>§. 9. Constitutio Regni Commercio absolute non adversatur.</head>
               <p>Politicam singuli status relate ad commercium situationem
                        <emph>constitutio</emph> eius et legislatio efficiunt; licet enim commercium
                        suapte soleat exoriri, si tamen ipsa constitutio eidem adversetur, aut si
                        legislatio <emph>impedimenta</emph> removere necessariaque eidem praebere
                        adminicula intermittatur commercium aut languere, aut, si vicinorum
                        legislatio in id magis intendat, passivum effici debet. </p>
               <p>Libera constitutio commercio adeo non adversatur, ut illud potius in liberis
                        statibus et primam originem acceperit, et hodiedum vel maxime floreat.
                            <emph>Feudale</emph> tamen systema, quod praeter principem
                            <emph>dominorum</emph> tantum et <emph>subditorum</emph> conditionem
                        agnoscit, omnem commercii progressum natura sua morari debet. </p>
               <p>Hungaria nunquam habuit strictam feudalis regiminis formam, nunquam in hac
                        viguit illa magnorum vasallorum, horum sub-feudatorum, et horum iterum
                        sub-vasallorum graduatio: nunquam nobilibus ad nutum et sub vexillis baronum
                        arma corripiendi officium incubuit: nunquam hi aut iure tutoratus in
                        pupillos inscripti cualistarum suorum, aut filias earum elocandi
                        praerogativa gaudebant. </p>
               <p>Cum exordio Regni nemo nobilium aut iudicium alterius quam ipsius Regis
                        agnoscere; aut aliud quam huius Banderium sequi voluit. Nobilium pupillorum
                        tutelam proximi cognati exercebant. Filiae sub auspiciis parentum
                        elocabantur. Et quanquam primis Regni temporibus status liberarum civitatum
                        non statim invaluerit, iam tamen sub sancto Stephano exteri in Regnum
                        vocabantur, iisdemque sub nomine <emph>Hospitum</emph> praerogativae liberi
                        hominis concedebantur: iam domesticis etiam vigenti eotum servituti elapsis
                        et nomen et iura <emph>liberi hominis</emph> ita tribuebantur, ut exiguus
                        ille, quem fundi in quo degebant domino, nomine Terragii dependebant,
                        census, liberi denarii dicti fuerint. Interea donec stabilito formali
                        civitatum statu, auctoque tantisper earum numero, hae iure suffragii in
                        comitiis sub Zigismundo donatae sunt, constitutionem Hungaricam commercio
                        minus favorabilem fuisse inficiari non licet. Postquam haec iam evenerunt,
                        constitutio Regni commercio vix iam in alio adversatur, quam in exiguis,
                        quae civitates adhuc manent subditalis obligationis reliquiis, iureque
                        liberis hominibus ab intestato succedendi. </p>
            </div>
            <div>
               <head>§. 10. Legislatio tamen usque praesens saeculum ad eius incrementum parum
                        contulit.</head>
               <p>Legislatio e contra sub primis regibus commercio reipsa adversantur: sub
                            <emph>Sancto Ladislao</emph> debuit omnis exter mercator pro
                            <emph>exploratore</emph> haberi, cum ingressus in Regnum iis nonnisi
                        erga tam anxia cautela admissus fuerit, Lib. 2. <abbr>Cap</abbr>. 18. nimirum ut hi se
                        statim in limitibus Regni apud respectivum parochianum comitem insinuare,
                        hic vero illos per hominem suum ad regem deducere debeat; rex primo
                        ratificandi facultatem iis dare, et tunc etiam nonnisi in praesentia
                        adiungendi iisdem <emph>Pristaldi</emph> regii quidquam emere, vel vendere
                        possit. Sub <emph>Colomanno</emph> videtur legislatio commercium quaesita
                        opera impedire voluisse cum Lib. 1. <abbr>Cap</abbr>. 93. constitutum fuerit, ut qui
                        sustentanda tantum vitae causa aliquid vendit, id est qui commercium ex
                            <emph>instituto</emph> non profitetur, <emph>simplicem</emph>, qui vero
                        ut ditescat vendit, qui quaestum reipsa exercet, <emph>dupplicem</emph> fori
                        censum persolvere teneatur. </p>
               <p>Tandem post desolationem Tartaricam (antea enim paucas admodum villas
                        libertate donatas fuisse comperimus) Bela IIus <emph>ut</emph> Regnum citius
                        restauret, systema <emph>liberarum villarum</emph> coepit propagare. Cum
                        systema libertatis huius in eo situm fuerit, quod incolae eiusmodi villarum
                        non tantum de mobili sua substantia, sed de immobilibus etiam fundis plenam
                        disponendi habuerint libertatem, quod a Teloniorum et Naulorum persolutione
                        immunes fuerint, denique quod in <emph>Personalibus</emph> et
                        <emph>realibus</emph> causis nonnisi coram proprio magistratu potuerint
                        conveniri, debuit itaque systema hoc prima commercii ponere fundamenta;
                        verum haec etiam posteriora instituta subinde everterunt, nimirum
                        impetraverant pleraeque finitimae Regni civitates, sub primis 2dae periodi
                        regibus, eiusmodi privilegia ut nulli extero mercatori profundius in regnum
                        intrare liceat, verum ut illi merces suas in has tantum civitates inferre,
                        hae vero interiora Regni cum iis providere debeant. Postea et quidem sub 3ae
                        etiam Epochae Regibus Complures Civitates, quos in Legibus
                            <emph>Depositoriales</emph> appellantur, <emph>Ius stapulae</emph>, id
                        est talem sibi praerogativam compararunt, ut nullus ad eas partes delapsus
                        Mercator eas aut praeterire aut per eas cum mercibus transire potuerit, quin
                        eas per aliquot dies in tali Civitate venui exponat. Buda qua Regni
                        Metropolis tale plane Privilegium sibi comparaverat ut omnes Mercatores
                        quascunque res venales, si per hanc Civitatem vehebantur, tantum ibi
                        vendere, neque ultro promovere audeant e Sigismundi Decr. 2. Art. 11. Omnia
                        quidem haec Monopolia, partim contrario usu postea sublata, partim subsequis
                        Legibus abrogata: Tricesimarum, quarum priora tempora nonnisi confusam cum
                        Teloniis idaeam habuerunt, institutum regulatum. Sigismundi Decr. 2. Art.
                        17. harum stationes defixae. 1498. art. 34. ipsa portorii Tricesimalis
                        quantitas in trigesima valoris mercium parte id est in 3 florenos 20
                        denarios pro centum stabilita fuit, necdum tamen evolutis genuinis
                        promovendi Commercii principiis, necdum satis agnita eius utilitate continua
                        ferme, quae Regnum exagitabant, qua externa, qua etiam domestica Bella,
                        curas Legislationis ad praesens usque saeculum ita distraxerunt, ut relictum
                        sibi ipsi Commercium, eum tantum quem physicae temporum circumstantiae
                        sponte produxerunt, cursum habuerit. </p>
            </div>
            <div>
               <head>§. 11. Legislatio praesentis saeculi quid praestiterit in commercii
                        incrementum.</head>
               <p>Cessantibus tandem cum initio praesentis saeculi et Turcarum incursionibus et
                        internis motibus ipsa iam etiam Legislatio excitando Commercio magis
                        incubuit. Ut exhausta prioribus Bellis Populatio celerriora capiat
                        Incrementa, decernebatur Praediorum impopulatio 1723. Art. 18. et ut id
                        effici possit, immigraturis in Regnum exteris sex Annorum ab Oneribus
                        Publicis Immunitas concedebatur Art. 103. Ut necessarii
                        <emph>Opifices</emph> et <emph>Mechanici</emph> alliciantur, horum immunitas
                        ad 15 plane annos extensa fuit 1723. Art. 117. Et ne hi per rurales curas in
                        exercitio artis suae distrahantur, Possessorium Oeconomicorum fundorum iis
                        vetabatur 1723. Art. 117. Ut autem tanto faciliorem habeant promeritam
                        laboris sui mercedem, ab iis, qui hanc morabantur, extorquendi rationem
                        Institutum Processus <emph>Auszugalis</emph> stabiliebatur 1723. Art. 53. E
                        converso ne Opifices favore <emph>Caehalis instituti</emph> pretia
                        artefactorum suorum ex condicto plus nimio elevare, aut alios etiam excessus
                        patrare possint, Caehas id est Contubernia opificum etiam sufferri posse
                        declaratum fuit 1715. Art. 79. et 1723. Art. 74. </p>
               <p>Ne illimitatum ius <emph>praeemptionis</emph> dominorum Terrestrium
                        Commercium moretur, illud ad propriam tantum necessitatem restringebatur,
                        1723. Art. 75; ne navigatio, praecipuum Commercii Vehiculum, impedita sit,
                        omnes huic noxiae <emph>molae</emph> sufferendae decernebantur 1751. Art.
                        14. <emph>Fluvialia Telonia</emph> nullo alioquin titulo nixa sufferebantur
                        1751. Art. 17. Tellonia vero Continentis, quae seu titulo seu merito
                        carebant, abrogabantur, reliquorum <emph>Tariffas</emph> ad iustos limites
                        reducendas esse decernebatur 1723. art. 15. Deffigebantur etiam stationes
                        Tricesimales: mediteraneae vero, qua parte commercium gravabant,
                        sufferebantur 1715. art. 91. </p>
               <p>Cum Hungaria ex ipsa physici sui situs ratione praecipuam aut in aut per
                        Germanicas Provincias haereditarias Commercii viam habeat, de hoc reserando,
                        deque admittenda Vini, Frumenti, Boum Hungaricorum partim in has invectione,
                        partim per eas eductione, omnium ferme Comitiorum Legislatio se occupavit.
                        Et cum id impositiones, quibus status harum Provinciarum Producta Hungarica
                        condam gravaverant, potissimum morarentur, de harum sublatione identidem
                        actum fuit 1723. art. 119. 1741. art. 27. </p>
               <p>Sub idem tempus Legislatio Hungarica emendationem etiam Vectigalis
                        Tricesimalis agitabat. Sed de hoc suo Loco ex Instituto agetur. </p>
               <p>Fundi Publici, sine quo sumptuosa Commercialia Instituta suscipi non possunt,
                        conflandi cura Legislationem iam 1681. art. 13. tenuit. Cum Lex haec
                        effectui mancipata non fuisset, defferebatur Consilio Locumtenentiali 1723.
                        Articulis 115. 116 et 122. ut non tantum Oeconomiae et Fundi Publici, sed et
                        ducendorum Canalium, generaleque stabiliendi Commercii Proiectum elaboret,
                        et in proximis Comitiis referat. </p>
               <p>Et hucusque processit Hungarica in Linea Commerciali Legislatio. Haec est
                        politica Regni relate ad Commercium Situatio. Interea ipsa Deputationi huic
                        delata Provincia satis ostendit complura ex iis, quas Leges iam hactenus
                        disposuerant necdum effectuato, alia non eo, quo Lex ordinaverat, modo in
                        effectum perducta fuisse. Patet etiam Legislationem necdum omnia Commercii
                        Impedimenta removisse. Verum antequam ea, quae adhuc desiderantur,
                        proponantur, iuvat Politico-Commercialem Regni ad reliquas tum viciniores,
                        quam et remotiores Provincias et Regna relationem paucis exhibere. </p>
            </div>
            <div>
               <head>§.12. Interest cumprimis nosse Politico-Commercialem Hungariae ad alias
                        Provincias relationem.</head>
               <p>Politico-Commercialis Populi alicuius ad alium relatio inter diversos Status
                        per <emph>Tractatus Commerciales</emph>, inter eiusdem Principis imperio
                        obnoxios Populos (nisi Princeps omnes sine discrimine iisdem quoad
                        Commercium favoribus perfrui velit) per <emph>Vectigal Tricesimale</emph>
                        determinatur. Si universi Status seu aqua, seu continenti se
                        <emph>immediate</emph> contingant, tractatus eiusmodi utilissime suscipi
                        possunt; quodsi enim nonnisi per intermediam tertii alicuius Status
                        Provinciam Communicationem habent, iam aut arbitrariis huius Portoriis
                        obnoxii sunt, aut novum iterum cum hoc statu tractatum suscipere debent, per
                        quem notabilis plerumque redundantis apriori Tractatus utilitatis pars
                        intercipi solet. Inter ipsos eiusdem Principis imperio obnoxios Populos, si
                        de exitu ad externam, seu mari seu Terrae contiguam Provinciam agitur, cum
                        uni Populo nihil officiat, si alter quo maiorem propriarum mercium copiam ad
                        adsitas sibi exteras Provincias educat, exitus hic per Vectigal plerumque
                        facilitari solet, verum si de eductione mercium ad exteras quidem Regiones,
                        sed per <emph>intermediam</emph> eiusdem Principis Provinciam agatur, iam
                        tum exitus, seu quod intermedia haec Provincia eosdem plane merces producat,
                        seu quod merces eiusmodi ad se pertrahere sicque cum iis
                        <emph>Oeconomiae</emph> Commercium exercere anhelet, pluribus
                        difficultatibus obiici solet.</p>
               <p>Caeterum et in Commercialibus inter diversos sed sibi contiguos status
                        Tractatibus et in Vectigali inter contiguas eiusdem Principis Provincias
                            <emph>reciproca utilitas</emph> pro scopo assummitur, et tamen, licet in
                        Commercialibus Tractatibus plena ab utrinque Libertate agatur, saepe tamen
                        unius partis inadvertentia Tractatus eiusmodi huic onerosus, alteri admodum
                        utilis evadit. Vectigal cuius elaboratio paucis plerumque hominibus concredi
                        solet, sub minus recte applicato <emph>Commercialis Aequilibrii
                        titulo</emph> facilius adhuc uni Provinciae utile, alteri onerosum evenire
                        potest. Apprime itaque nosse interest, ad quas Provincias aut Regna Hungaria
                        seu ope Vectigalis, seu per Commerciales Tractatus favorabilem, ad quas item
                        onerosam habeat Politico-Commercialem relationem. </p>
            </div>
            <div>
               <head>§.13. Cum quibus Provinciis maiorem cum quibus vero minorem Hungaria
                        habeat Politico-Commercialem relationem.</head>
               <p>Hungaria si Littorale, et exiguam, quae Dalmatiam Venetam contingit
                        particulam excipias, tantum Haereditario-Germanicis et Turcicis Provinciis
                        concluditur; cum inter Transylvaniam et Hungariam nullae sint Tricesimae,
                            <emph>Moldavia</emph> et <emph>Valachia</emph> Hungariam <emph>in linea
                            commerciali</emph> cingere censentur. Germanicae Provinciae ab occidente
                        et septentrione, Turcicae vero tantum ab oriente eam ambiunt, indeque fit ut
                        illa cum Germanicis Provinciis <emph>maximum</emph>, cum Turcicis
                            <emph>minorem</emph>, cum exoticis vero Provinciis <emph>exiguum</emph>
                        adhuc habeat nexum Commercialem; quemadmodum id Tricesimales Tabellae
                        diserte ostendunt. </p>
            </div>
            <div>
               <head>§.14. Relatio Politico-Commercialis Hungariae ad Haereditario-Germanicas
                        Provincias.</head>
               <p>Haereditario-Germanicarum Provinciarum Status, qui eotum formali Comitiorum
                        Iure perinde gaudebant, iam ante Annum 1625. ultra competentem aerario
                        Principis 30-mam valoris mercium partem, dimidium adhuc tantum iisdem
                        imposuerunt, pecculiaremque ex hoc Proventu fundum sibi conflarunt: id quod
                        aequabilem inter has et Hungariam Commercialem relationem primum intercepit. </p>
               <p>Quare eodem 1625. in Comitiis Hungariae constituebatur, ut augmentata
                        Tricesimarum solutio in Austria Styria Sylesia et Moravia cesset. Articulo
                        quidem hoc nec statuum, nec auctionis mediae Tricesimae diserta fit mentio,
                        ex iis tamen, quae non multo post evenerunt, id ita se habuisse facile
                        colligi potest.</p>
               <p>Nempe non secuto Legis illius effectu post Decennium id est 1635. Hungarica
                        etiam Legislatio Articulo 1-o § 5to item 1638. Articulo 6-o constituit ut
                        ultra competentem aerario Principis 30mam valoris mercium partem, dimidium
                        adhuc tantum dependi debeat, ex eodemque Proventu pecculiaris pro Stipendiis
                        veterani Confiniarii Militis Fundus confletur. Ita rediit iterum aequabilis
                        inter Hungariam et Germanicas Provincias relatio Politico-Commercialis,
                        neque ullae longo postea tempore quaerelae contra Tricesimale earum Systema
                        a parte Hungariae movebantur. Verum progressu temporis ipsa etiam illa
                        mediae Tricesimae auctio tam in Hungaria, quam etiam in Germanicis
                        Provinciis aerario Regio influxit: neque tamen propterea Legislatio
                        Hungarica seu merces distinctas praeter elevatum iam hac ratione ad 5 pro
                        100. Regium Vectigal Impositionem gravavit, neque Germanicarum mercium
                        Inductionem in Hungariam unquam prohibuit. Status e contra Germanicarum
                        Provinciarum cum formali adhuc Comitiorum Iure gauderent, non tantum
                        Producta Hungarica variis Commercialibus Taxis, vulgo <emph>Landstaatliche
                            Auflagen</emph> ultra Stabilitum iam 5 a 100. Portorium gravarunt, sed
                        absolutam etiam eorum Prohibitionem saepius procurarunt. Ita vini Hungarici
                        ne in exteras quidem Provincias <emph>per sui gremium</emph> eductionem
                        admittabant, Hungaricis Animalibus cum prorsus carere non possint,
                            <emph>Austria</emph> quidem ulteriorem eorum in Imperium depulsionem
                        morabatur tantum ut illa seu pro usu proprio, seu pro ulteriori quaestu
                        leviori habere possit. <emph>Styria</emph> vero et <emph>Carniolia</emph>
                        cum metuerent ne proprii quos in ditionem Venetam vendere solebant Boves, si
                        Hungarici per Portum Buccari directe educantur, horum Concurrentiam
                        sustinere non possint, id effecerunt, ut Hungarici Boves nonnisi per has
                        Provincias in Ditionem Venetam, aliaque Italiae Emporia depelli potuerint,
                        sicque Germanico Portorio subiacere debuerint. </p>
               <p>Quare urgebant Status Hungarici iam 1715. articulo 13. ne vini, Anno vero
                        1723. articulo 119. ne Boum in et per Germanicas Provincias Inductio, et per
                        has in exteras oras eductio impediatur: semper tamen eam acceperunt
                        assecurationem, <emph>quod sua Maiestas cum Statibus Germanicarum
                            Provinciarum utpote quos res ex altera parte tangit, tractura
                        sit</emph>, licet nullus unquam cum Statibus Hungariae, dum impedimenta haec
                        poni coeperunt, Tractatus susceptus fuerit. </p>
               <p>Interea Hungaria nullum e Tractatu eiusmodi Beneficium accepit: Provinciales
                        Germanicarum Provinciarum Impositiones, mutatis licet subinde nominibus,
                        Producta Hungarica hodiedum gravant: saepe adhuc absoluta inducendi in illas
                        Vini et Frumenti prohibitio usu venit quin reciprocum Status Hungariae
                        unquam obtinere potuerint, adeoque Hungaria vel hac parte onerosam habet cum
                        Provinciis Germanicis relationem Politico-Commercialem; quam damnosam autem
                        ad easdem Provincias Relationem Vectigal Tricesimale efficiat, suo loco
                        opportunius exponetur. </p>
            </div>
            <div>
               <head>§.15. Relatio Politico-Commercialis inter Hungariam et Turcicas Provincias</head>
               <p>Inter Hungariam et Turcicas Provincias hanc determinant iam praeexstantes
                        Tractatus Commerciales; per hos enim et in Specie Pacis Paszaroviczensis
                        3-um, Belgradiensis 11-um, Tractatus item Anni 1783. itidem 3-um Articulos,
                        reciprocum trium tantum procentum florenorum Portorium ab omnibus
                        indiscriminatim mercibus defixum est, idque in ingressu ad respectivum
                        Imperium semel tantum persolvitur. Ipsi tamen hi Tractatus varias subinde
                        per Vectigal acceperunt modificationes, quae suo loco indicabuntur.
                        Universim Quaestus Turcicus eam 1741. per articulum 27. accepit
                        regulationem, ut Turcicis subditis nonnisi cum mercibus Turcicis, et cum his
                        nonnisi <emph>all' ingrosso</emph> quaestum per Hungariam exercere liceat,
                        eorumque merces, qui Ordinationi huic contravenerint, in comissum cadant. </p>
               <p>Cum et <emph>reciprocum</emph> et <emph>fixum</emph> stabileque sit inter
                        Hungariam et has Provincias Portorium, hic iam Aequabilis magis est, quae ad
                        invicem viget, Politico-Commercialis relatio. Industria Mercatorum in ordine
                        ad hunc Quaestum liberiorem iam manum habet, possetque exiguus modo adhuc
                        hic per Continentem nexus notabile accipere incrementum, ni una
                        Circumstantia obstaret: nimirum licet Hungaricam adnexasque partes ab
                        Oriente Turcicae Provinciae continuo concludant, ipsum tamen
                            <emph>Provinciale</emph> nuspiam immediate contigunt; Hungaricum enim
                        Provinciale <emph>Transylvania</emph> et aliqua Confinii Temessiensis pars a
                            <emph>Valachia</emph> et <emph>Moldavia</emph> intercipit.
                            <emph>Croaticum</emph> vero Provinciale a continua <emph>Bosnia</emph>
                        et <emph>Servia</emph> per Sclavonicum Banale et Carlostadiense Confinium
                        continuo intercluditur. Cum in Statu militari, de natura sui Systematis
                        necessaria commercio Libertas locum habere non possit: cum instituta
                        Militaria varios Mercatorum Speculationibus obices adferre queant: denique
                        cum confinium Carlostadiense iam ipso Vectigalis Systemate a Provinciali
                        discernatur, favorabilis licet cum his Provinciis nexus
                        Politico-Commercialis haud magnum in Regni commoda effectum adhuc praestare
                        potest. </p>
            </div>
            <div>
               <head>§.16. Hungariae ad Moscoviticas Provinciis relatio Politico Commercialis.</head>
               <p>Cum e <emph>Moscoviticis</emph> Provinciis plures navigabiles fluvii in Mare
                        Nigrum defluant, ipsaque Crimeae littora mari huic adiaceant, Hungaria vero
                        immediatam, ut § 8. apparuit, in mare hoc navigationem habeat, Moscoviticae
                        hae Provinciae in sensu Commerciali Hungariam immediate contingere
                        censentur. Verum hanc inter et Moscoviam nulla usque recentiora tempora
                        relatio politico-Commercialis intercessit; necdum aperta in Mare Nigrum
                        Navigatione exigua etiam illa, quas inter hos duos Status viguit physica
                        Communicatio, per Poloniam processit. Augustus Josephus 2-us Anno 1784.
                        Commercialem cum Aula Moscovitica ad 12. Anno Tractatum inivit. Per hunc
                        Moscovia Vini Ordinarii Hungarici Portorium, pro uno <emph>Axthoff</emph>
                        (quatuor circiter continet Antalkones) a sexaginta ad quatuor rublas, 50
                        copecias, confecti vero ex uvis passis, ad huius Dupplum reduxit, Insuper ut
                        Commercium <emph>Crimeae</emph> florentius reddat, ab omnibus seu per
                        Austriacos, seu per Moscoviticos Mercatores in huius portus inducendis
                        mercibus Austriacis, unam ordinarii Portorii quartam remisit. Augusta vero
                        Aula nostra a Moscoviticis pelliceis mercibus, cutibus, Loris Bagaria
                        dictis, et praeparatis Balenarum ovulis vulgo <emph>Kaviar,</emph> Portorium
                        diminuit; ac ab omnibus seu per Austriacos seu per Moscoviticos Quaestores
                        ex Portubus Crimeae in Ditiones Caesareo-Regias invehendis Moscoviticis et
                        Chinensibus mercibus, unam ordinarii Portorii quartam, pariter remisit. </p>
               <p>Cum Tractatus hic perfecte reciprocos favores continent; cum per Constitutos
                        idoneis in Locis Consules sustineantur; denique cum e Crimeae et ex aliis
                        Moscoviae Provinciis in ipsum immediate Provinciale Hungaricum et vicissim
                        navigari possit, haec est maxime favorabilis quam Hungaria cum aliqua extera
                        Provincia habet Relatio Politico-Commercialis: neque dubitare licet, quin
                        elapsis stipulatis annis, nexus hic per novum, captae interea experientiae
                        accommodum Tractatum ita sit confirmandus, ut is amplissimum quem hactenus
                        partim rei novitas, partim ennatum subinde Bellum Turcicum intercepit,
                        fructum utrique Imperio adferat. </p>
            </div>
            <div>
               <head>§.17. Eiusdem relatio ad Poloniam</head>
               <p>Donec Gallicia Poloniae partem effecit hanc Hungaria immediate contingebat,
                        verum nulla adhuc eotum politico commercialis relatio inter haec duo regna
                        intercessit, relictum sibi ipsi commercium eum naturalem cursum accepit, ut
                        ex Hungaria in Poloniam vini, vicissim vero, qua Polonicae, qua etiam
                        procuratae e Moscovia Telae notabilis quantitas inferri consveverit.
                        Recuperata Gallicia Commercialis iam Anno 1775. inter Augustam Aulam et
                        Rempublicam Polonicam Tractatus intercessit, per quem consumptionale
                        Portorium in 4 pro 100 defigebatur, quod tamen nonnullam postea ut suo loco
                        dicetur alterationem subivit. </p>
               <p>Si Gallicia Hungariae incorporata fuisset, haec Poloniam nunc etiam immediate
                        contingeret: frueretur beneficio defixi in 4 pro 100 Portorii, vectigalis
                        arbitrio nonnisi quoad <emph>exitum</emph> subiaceret: haberetque eandem,
                        immo magis adhuc favorabilem, quam nunc cum Turcia habet
                        Politico-Commercialem relationem. </p>
               <p>Nunc relata in censum Germanicarum Provinciarum Gallicia, Hungaria et
                        Poloniam immediate contingere desiit, et tota illius Politico-Commercialis
                        ad Poloniam relatio ad merum Vectigalis Germanici arbitrium recidit:
                        quanquam enim Hungaria favore stabiliti per Tractatum 1775. Consumptionalis
                        Portorii per intermediam Galliciam in Polonia perinde gaudeat, quoad
                            <emph>Esituale</emph> tamen ex Hungaria et <emph>Transituale</emph> per
                        Galliciam Portorium Vectigalis arbitrio obnoxia manet. </p>
            </div>
            <div>
               <head>§.18. Cum reliquis Septentrionalibus statibus nullam habet
                        Politico-Commercialem relationem</head>
               <p>Cum aliis, a quibus Hungariam Germanicae Provinciae intercludunt, externis
                        statibus, veluti Borussia, Imperio Germanico, Dania Svecia et Hollandia
                        nullam Hungaria habet Politico Commercialem relationem, viguit tamen condam
                        inter Hungariam et Borussicam Silesiam ea physica Communicatio, ut ex illa
                        in hanc multum <emph>Vini</emph> Hungarici, vicissim vero multum Telae
                        illatum fuerit, sed et hanc auctum post ennatas in Austriacis Ditionibus
                        copiosas Telae Fabricas, a parte Austriaca quoad <emph>Telas</emph> a parte
                        vero Borussica quoad Vinum Portorium intercepit. Vigebat etiam olim copiosa
                        Boum Hungaricorum in Imperium Germanicum Eductio, verum Provinciales in
                        Austria impositiones ut §. 14. apparuit eductionem eorum admodum
                        diminuerunt. Ita Hungaria vix iam physicam aliquam cum exteris his statibus
                        communicationem habet, ubi tamen cum illa pauca adhuc superflua
                            <emph>Artefacta</emph> habeat, cum iis vero, quae eidem a Domestica
                        necessitate redundant, Naturae Productis, non possit omnes Europae
                        Provincias providere; plurimum interesset, ut qua per Tractatus, qua etiam
                        vectigalis favore cum iis adminus exteris Provinciis ad favorabilem Politico
                        Commercialem Relationem ponatur, in quas superflua sua Producta commodissime
                        devehere potest. </p>
            </div>
            <div>
               <head>§.19. Uti nec cum Dalmatia Veneta.</head>
               <p>Dalmatiam Venetam confinium Carlostadiense aliqua, sed exigua parte
                        contingit, vigetque ea inter utriusque Status Incolas <emph>Physica
                            communicatio</emph> ut e Dalmatia Veneta 60 circiter millia Urnarum Vini
                        Dalmatici in Carlostadiensem Generalatum quotannis inferantur, e converso
                        confiniarii Regiminis Licani Animalia e suis Alpibus in Dalmatarum Venetorum
                        planities in hyeme erga stipulatum censum ad pascua depellant, ea ferme
                        ratione, qua et Transylvani in pascuis Valachiae et Moldaviae factitare
                        soleat. Caterum nulla inter Hungariam et Venetos Politico Commercialis
                        relatio existit, neque hac parte aliquod vel obiectum habet. </p>
            </div>
            <div>
               <head>§.20. Hungariae Relatio ad Portus Adriatici et Mediteranei</head>
               <p>Ab <emph>Obrovacz</emph> usque Fiumanum protensum per 14 Milliaria Littorale
                        Croaticum iam omnes non tantum Adriatici et Mediteranei, verum si
                        Gibraltarii angustiae superentur, totius usque adeo Oceani portus per mare
                            <emph>immediate</emph> contingit. Inter adsitas tamen his maribus et
                        Hungariam nulla hactenus alia Politico-Commercialis Relatio intercessit,
                        quam quae per constitutos in diversis exteris Portubus Caesreaeo Regios
                        Consules procurari potest: et ideo relictum sibi hac parte Commercium ab
                        arbitrariis exterarum Potentiarum Portoriis, et Mercatorum saepe timidis,
                        saepe male directis speculationibus dependet: veluti id in suscepto per
                        aliquot privatos, invehendi in Angliam et Hollandiam Vini Croatici et
                        Hungarici tentamine, apparuit. Olim Piratorum Africanorum infestationes
                        Commercialem aliquam hac parte relationem admodum difficilem effecerunt.
                        Nunc hoc quoque obstaculum per initum 1784. cuius § 15 mentio facta est, cum
                        Porta Ottomannica Tractatum, qui pace etiam Sistroviensi confirmatus est;
                        per hunc enim aula Turcica ad resarcienda omnia, quae Piratae illi Navibus
                        Caesareo Regiis illaturi sunt, Damna se obstrinxit. </p>
            </div>
            <div>
               <head>§. 21 Eiusdem Relatio ad Portum Tergestinum</head>
               <p>Augustus Carolus 6us ut haereditarios suos Status cum Neapolitano quod tum
                        adhuc possidebat Regno nectat, una vero toti suae Monarchiae Commercium
                        maritimum procuret, <emph>Tergestum</emph> in Germanico et Portum Regium in
                            <emph>Croatico</emph> littore situm ea intentione excolendum suscepit,
                        ut per illud Germanicis, per hunc autem Hungaricis et Croaticis mercibus
                        exitum ad exteras Regiones procuret. Ut primum Scopum attingat sumptuosam
                        per inhospites Styriae et Carnioliae montes viam a suo nomine
                            <emph>Carolinam Germanicam</emph> dictam, e centro Monarchiae id est
                        Vienna usque Tergestum instauravit, hic portum construere coepit locumque
                        quanquam exilis adhuc Oppidi formam eotum praeseferret, pro Portu Libero
                        declaravit. </p>
               <p>Ut Croaticis Hungaricisque pariter mercibus exitum aperiat, aliam per Alpes
                        Croatiae viam <emph>Carolinam Croaticam</emph> dictam, instauravit; formatum
                        iam a Natura Portum Regium artis insuper subsidio ad omnigenam securitatem
                        et commoditatem perduxit; eundemque sensim impopulandum sibi proposuit,
                        verum gloriosos hos conatus subsecutum, quo Possessione Regni Neapolitani
                        decidit Bellum, intercepit. </p>
               <p>Augusta Maria Theresia vix Confecto Successionali Bello Paterna Consilia
                        reassumpsit. Ut Germanico Commercio prospiciat, Privilegium Liberi Portus
                        pro Tergesto renovavit, coeptamque a Patre suo unam Portus Alam perfecit. Ut
                        Hungarico etiam Commercio subveniat, cum Portus Regius necdum impopulatus
                        foret, <emph>Flumen</emph> quod a Croatico Limite nonnisi exiguo rivo
                        intercipitur, et a Portu Regio vix horae intervallo distat, pari Liberi
                        Portus Privilegio donavit. Verum nullae adhuc eotum per Croatiam usque
                        Carolinam viae instauratae; necdum Savus et Colapis, quibus adversis usque
                        dissitum duabus tantum a Carolina Postis <emph>Carlostadium</emph> perveniri
                        potest, repurgati fuerunt. Itaque ipsum etiam Commercium Hungaricum per
                            <emph>Pettovium Tergestum</emph> inclinare coepit. Circumstantia hac
                        adeo naviter<note>
                     <p>2. noviter <emph>MS</emph>
                     </p>
                  </note> in rem suam usi sunt Tergestini, ut primum exteris mercibus
                        maius, si per <emph>Flumen</emph> quam si per <emph>Tergestum</emph> in
                        Hungariam inducantur Portorium imponi: dein <emph>Pettovium</emph> pro
                        unica, per quam venientes ab Adriatico merces Hungariam subire possint
                        Ingressus Statione (Commerziell Einbruch-Station) declarari procuraverint.
                        Ita cum Flumen omni revectionis vulgo <emph>Contracarico</emph> Beneficio
                        privatum fuerit, totum non modo <emph>Inductionis</emph> sed etiam
                            <emph>Eductionis</emph> Hungaricae Commercium per Tergestum Cursum
                        accepit. </p>
               <p>Verum vix repurgato Savo et Colapi fluvialis Navigatio aperta: viaeque
                        Varasdino usque Carolinam sollide instauratae, sicque cum hac coniunctae
                        fuerunt, cum iam eadem Augusta, ut Commercium Hungaricum ad naturalem suum
                        Cursum reponat, ipsam Urbem Fluminensem Hungariae adiecit: in hac sedem
                        Gubernii collocavit, sublataque quae antea Rem Commercialem communiter
                        procurabat <emph>Intendenza Tergestina</emph> Directionem Commercii
                        Hungarici huic concredidit. </p>
               <p>Augustus Iosephus II ut mercibus Hungaricis et Croatici faciliorem adhuc
                        exitum procuret, novam a nomine suo <emph>Iosephinam</emph> dictam viam
                        Carlostadio usque Segniam perduxit, sublatoque Portorii inter tres has vias
                        discrimine, <emph>Carlostadium</emph> perinde atque <emph>Pettovium</emph>
                        pro Commerciali ingressus statione declaravit. </p>
               <p>Itaque perinde iam est Hungaro Mercatori: an suas versus <emph>Segniam,
                            Flumen,</emph> vel <emph>Tergestum</emph> merces educat, eademque via
                        exteras etiam recipiat, imo <emph>Canisa</emph> per Carlostadium Flumen
                        quidem quatuor, Segniam vero quinque Postis breviorem viam habet, quam per
                        Pettovium, Tergestum; et tamen seu inveterato iam inter Hungaricos et
                        Pettovienses Mercatores nexu, seu minus adhuc instructae per Hungariam rei
                        Vectoriae deffectu, seu praeindicata etiam Opinione, durat adhuc potior non
                        tantum Inductionis, sed etiam evectionis Hungaricae cursus per Tergestum,
                        urbsque haec eam semper relate ad Flumen Littoraleque Hungaricum habebit
                        Politico-Commercialem relationem, quam duo vicina et Aemula Emporia de
                        Natura sua habere consveverunt. </p>
            </div>
            <div>
               <head>§.22. Eiusdem Relatio ad Belgium et Lombardiam Austriacam</head>
               <p>Lombardiam Austriacam tantum <emph>mediate</emph>, Belgium e contra e
                        Littorali suo per Portum Ostendensem immediate Hungaria contingit. De
                        arctiori inter Ostendam et Littorale tam Germanicum quam et Hungaricum nexu
                        procurando, deque mercium utriusque Indiae quae nunc potissimum per
                        Hamburgum et Francofurtum in Ditiones Austriacas invehuntur, Importatione ad
                        hoc derivanda, denique de lucrifaciendis, qui Millionem superare feruntur,
                        transportus sumptibus saepius iam Consilia collata fuerunt. Hactenus tamen
                        nulla vel physica immediata Communicatio has inter Provincias et Hungariam
                        ennata est. Pannum aliaque pauca, quo inde in Germanicas Provincias inferri
                        adhuc admittuntur, Artefacta Hungaria accipit medio Mercatorum Germanicorum,
                        quorum Concurrentiam Hungarici propter Concessos illis in Vectigali favores,
                        sustinere non possunt. Hungarica Producta nullam adhuc in has Provincias
                        viam receperunt. </p>
            </div>
         </div>
         <div>
            <head>Status Populationis et Alimentationis.</head>
            <div>
               <head>§.23. Status Populationis</head>
               <p>
                  <emph>Physica</emph> et <emph>Politica</emph> Regni relate ad Commercium
                            Situatione, uti et Politico-Commercialibus, quas ad alias Provincias et
                            Regna habet, Relationibus, praevio modo adumbratis, exhibendus iam foret
                            Actualis Oeconomiae Publicae Status, verum ut et huius et Commercii
                            modernus Status planior evadat, paucis praemittendum existimabat
                            Deputatio: Quae sit Regni Populatio? Qualis Populi ad Industriam
                            propensio? Quis alimentationis Status? Qualis denique Consummentium ad
                            Producentes Proportio? </p>
               <p>Hungaria cum adnexis partibus (nec Transylvania nec Militaribus Confiniis
                            eo computatis) Anno 1787. 7.116.789 animas numeravit. Croatica,
                            Sclavonica, et Banatica confinia certe ultra 383.211 Capita etulerunt,
                            adeoque tota Regni populatio Anno illo 7 et medium Millionem superavit.
                            Si summa haec ad 4499 quadrata milliaria, quae Hungariae extensio
                            effert, applicetur, ad unum milliare 1777. animae obvenient, qui numerus
                            notabilem certe exhibet Populationem, et tamen si fertilissimae
                            meridionalis Regni Partes Danubianae et Tibiscanae spectentur, in his
                            Loca Populosa tanto ad invicem intervallo distant, ut illic Populatio
                            vix primum adhuc gradum attigisse videatur. Verum parte ex una in ipsis
                            his, quae maxime desertae videntur Partibus, vasta et ferme ultra modum
                            Populosa Oppida exstant, veluti <emph>Kecshemets Vásarhely, Gyula,
                            Csaba</emph> et quorum numerosi Incolae cum re agraria et peccuaria
                            vitam unice sustentent, magna utique egent terreni extensione, parte
                            vero ex alia, maxima septentrionalis, in sensu §. 2-di acceptae
                            Hungariae pars adeo Populo abundat, ut cum minus fertile Regionis illius
                            solum Incolas suos alere non possit, hi ad peragendos messis et
                            falcaturae in fertiliori illa Plaga labores descendere, sicque vitam
                            sustinere debeant. </p>
               <p>Populationem Anni 1787. subsecutum sequenti statim Anno Turcicum Bellum,
                            Hostilisque in Banatum irruptio tantisper quidem diminuit. Verum cum
                            Confinia uno aliove Centeno mille plus, quam supra assumptum est certe
                            etulerint, cum per ipsum hoc Belli tempus copiosus emigrantium
                            Turcicorum subditorum numerus in Regnum receptus sit: denique cum ipse
                            Naturalis Populationis progressus ephemera eius modi Damna intra paucum
                            tempus soleat reparare, Populatio Hungariae nunc etiam in septem et
                            medio Millione tuto assummmi posse videtur. </p>
            </div>
            <div>
               <head>§.24. Populi ab Industriam Dispositio.</head>
               <p>Hungaria adnexaeque partes non a solis Hungaris, sed ab aliis etiam
                            gentibus Croatis, Sclavis, Germanis, Rascianis, Armenis, Ruttenis,
                            Valachis, Iudaeis, Zingaris coluntur. Hungara Plebs vetus rei pecuariae
                            studium, velut genus vitae minime laboriosum, si Loci Circumstantiae
                            admittant adhucdum ultro consectatur. Et ideo nulla Regni pars ita pure
                            ab Hungaris insidetur sicut illa Danubiana et Tibiscana plaga, in qua
                            Latifundia istud vitae Institutum admittunt. Croatae et Slavi, seu
                            constrictae quam habitant regionis necessitate, seu animi indole in
                            agriculturam proniores videntur. Germani ne quidem agriculturam
                            abhorrent, ad opificia tamen et commercium magis inclinant. Rasciani,
                            Armeni et Iudaei in commercium suapte propendent. Valachi ad ignaviam
                            quaeque eam commitari solent scelera proiecti, ipsam agriculturam
                            oscitanter et quasi inviti exercent, reliquos industriae ramos
                            aspernantur. Zingari his adhuc segniores praeter minutos fabriles
                            labores nullam industriam exercent. </p>
               <p>Si res universim spectetur, industriam incolarum Hungariae haud magnum
                            adhuc gradum attigisse vel inde apparet, quod institutum rei sericeae,
                            licet certam et facili labore parabilem adferat utilitatem, tam lentum
                            progressum habeat; verum hac quidem in re eadem est Hungariae conditio,
                            quae condam florentissimorum modo Populorum fuit, dum in pari adhuc
                            culturae suae epocha versarentur: nimirum medium et quod paulum supra
                            excurrit pacis saeculum non potuit adhuc tot priorum saeculorum clades
                            reparare, nec populatio adhuc adeo increvit, nec omnes educendorum
                            productorum Regni viae ita adhuc apertae sunt, ut auctis rerum pretiis
                            necessitas industriam imperare potuerit, denique necdum circulanti
                            pecuniae omnes canales ita reserati sunt, ut haec ad eam incolarum
                            classem, cuius plane industria florentem efficit civitatem, sat
                            aequabiliter pertingere, sicque maius adhuc sui desiderium in eadem
                            excitare potuerit. </p>
            </div>
            <div>
               <head>§.25. Status alimentationis in partibus fertilioribus.</head>
               <p>Si iuxta naturalem, quem res publica singulae civium classi destinavit
                            scopum res procederet, ruri tantum agricultura, manualibus operis et
                            servitiis oeconomicis, in <emph>civitatibus</emph> vero opificiis,
                            manufacturis, quaestu, publicis et domesticis servitiis viveretur; verum
                            fluxus et refluxus industriae nullos sibi limites poni sinit. Cum
                            pleraeque civitates ampla possideant territoria, non pauca vastis
                            promontoriis gaudeant, magna in his pars incolarum rem agrariam et
                            vinariam exercet, sicut vicissim per pagos et oppida sparsi sunt copiosi
                            opifices, multi minuti mercatores, quandoque notabiles etiam quaestores.
                            Ipsae fabricae saepe ruri defiguntur, saepe plerique tam cives quam
                            ruricolae plures alimentationis species simul consectantur. Quare dum de
                            statu alimentationis agitur, non in eo res versatur, quales in specie
                            subsistendi modos aut singulus incolarum, aut singula earum classis
                            habeat, sed quae Regni partes? Qua specie agriculturae subsistant? Quae
                            alios etiam subsidiarios modos consectentur? Quale partes illae habeant
                            surrogatum, quibus seu angustia seu sterilitas soli ex agricultura
                            subsistentiam negavit? An multae sint civitates, quarum praecipua
                            subsistentia non in opificiis, quaestu aut manufacturis, sed in aliqua
                            agriculturae specie consistit? </p>
               <p>Quod primum et 2um attinet: rem agrariam diligentissime exercent eorum
                            comitatuum incolae, qui montanam metalli- et saliferam, steriliorem et
                            tamen maxime populosam Regni partem contingunt; cum enim paratam semper
                            habeant frumenti distractionem certa spe lucri ad hanc industriae
                            speciem praecipue moventur; agriculturam potissimum exercent ii etiam
                            comitatus, qui Austriae et Styriae propius adiacent: licet enim frumenti
                            in has Provincias inductio gravi portorio onerata sit, cum tamen aliqua
                            eius quantitate quotannis absolute indigeant, haec semper distrahitur,
                            sterilioribus vero annis invectio plane illimitate admitti consvevit. In
                            aliis planis comitatibus, qui nec tam promptam, nec ita utilem habent
                                <emph>frumenti</emph> distractionem, aliqui <emph>tabacae</emph>,
                            alii <emph>serici</emph> culturam in subsidium subsistentiae vocant. E
                            re <emph>pecuaria</emph> et quidem <emph>pecorum cornutorum</emph>
                            distractione potissimum subsistit illa Regni pars, quae a Comitatu
                            Hevesiensi tam cis quam trans-Tibiscum intra Danubium et ferme
                            Transylvaniae limites concluditur. E <emph>lanae oviumque</emph>
                            distractione plurium quidem comitatuum incolae subsidiarium sibi
                            subsistentiae modum procurant, praecipuum tamen alimentationis statum
                            hic ramus industriae in Comitatibus Alvensi-Veszprimiensi, Comariomiensi
                            et Nyitriensi praebet. </p>
               <p>Maiales perinde ad propriam necessitatem ferme ubique aluntur. Positivum
                            tamen subsistentiae ramum constituunt in Szaboltsensi, Bihariensi,
                            sylvosisque Comitatibus Bereghiensi, Ungsvariensi, Veröczensi et
                            Posegano. </p>
               <p>Equorum cultura separatum alimentationis statum apud plebem non
                            constituit, ad propriam tamen necessitatem et minutum quaestum hi in
                            plerisque Regni partibus educantur. </p>
               <p>
                  <emph>Res vinaria</emph> si planos ex toto, frigidiores item
                            septentrionales comitatus excipias ubique colitur. Maxime tamen floret
                            in Soproniensibus, Posoniensibus, Budensibus, Tokaiensibus et plerisque
                            Croatiae partibus; provident hae partes illas, in quibus vinearum
                            culturam clima aut plana situatio non admittit. Etiam extra Regnum non
                            exigua eius pars effertur ita, ut vinum tertiam capitalem alimentationis
                            populi Hungarici rubricam constituat. </p>
            </div>
            <div>
               <head>§.26. Status alimentationis in partibus sterilioribus</head>
               <p>Quoad tertiam, tres habet Hungaria regiones, in quibus nec agrorum nec
                            pecorum nec vinearum cultura sufficientem alimentationis modum praebet:
                            nimirum <emph>septentrionalem</emph>, quae §o 2o deffinita est,
                                <emph>orientalem</emph> quae iuxta limites Transylvaniae procurrit,
                            et <emph>meridionalem</emph> quae per Alpes Croatiae usque mare
                            protenditur. Verum hic iam necessitas industriam procuravit. In 1-ma et
                            2-a res metallurgica et salinaria ut plurimum viget, et hic populus
                            impensis in harum culturam operis se sustentat. Ubi haec merendi occasio
                            defficit, metendo et falcando in planis Comitatibus subsistentiam
                            quaerit. Reliquum partim apum, lini et canabum cultura, partim manuali
                            aliquo artefactorum praesertim ligneorum industria, partim denique olei,
                            croci et crasssioris telae quaestu supplet. In maritimis Croatiae
                            partibus, pars aliqua salem maritimum equis clitellariis in interiora
                            Regni deferendo, et pro frumento permutando, victitat; longe tamen maior
                            pars cum mari, aut viae Carolinae vel adiaceat vel inde non procul
                            distet, faciendis per dictam viam vecturis aut minutiori commercio se
                            sustentat. </p>
            </div>
            <div>
               <head>§.27. Status alimentationis in civitatibus</head>
               <p>Relate ad 4-tum cum vix aliqua sit in Hungaria civitas, in qua aliqua
                            ruralis industriae species non vigeat, id tantum nosse interest, in
                            quibus <emph>civilis</emph> industria <emph>ruralem</emph> superet? vel
                            vicissim? Universim quae civitates aut constrictum admodum terrenum
                            habent, aut propius ad Germanicas Provincias situantur, aut maiori
                            navigabili fluvio, vel principali alicui per Continentem Commercii
                            ductui adiacent, in his <emph>civilis</emph> industria rurali praevalere
                            solet. </p>
               <p>
                  <emph>Carlostadium</emph> et quia vix aliquod Territorium habet, et quia
                            in ultimo Fluvialis Navigationis termino, ad principalem item versus
                            mare Commercii per Continentem ductum situatur, mera ferme Civili
                            industria subsistit. </p>
               <p>
                  <emph>Zemlinum</emph> licet adhuc oppidum cum in confluxu omnium
                            Hungariae et Croatiae navigabilium fluviorum iaceat e sola ferme quaestu
                            se sustentat. <emph>Temesvarinum</emph> et quia exiguum Territorium
                            habet, et quia ductus Commercii Vienna in Transylvaniam illud attingit,
                            e Civili potissimum industria subsistit. </p>
               <p>
                  <emph>Pestinum</emph> cum in ipso puncto situetur ubi principales duo
                            Commercii ductus, nempe unus Vienna Continenti in Transylvaniam, aqua
                            vero versus Mare Nigrum: alter autem e Littorali in Galliciam se
                            intersecant, plurima parte civilem habet alimentationis statum. </p>
               <p>
                  <emph>Montanae Civitates</emph> quibus soli sterilitas ruralem
                            subsistentiam non admittit, Civili potissimum industria se sustentant. </p>
               <p>Denique <emph>Posonium</emph> cum et Danubio adiacent, et Austriae
                            limites proxime contingat Civilem ut plurimam industriam exercet. </p>
               <p>
                  <emph>Sopronii</emph> quia nec Vienna nec a Styriae limitibus procul
                            distat: <emph>Iaurini</emph> et <emph>Comaromii</emph> quia Danubio
                            adiacent: <emph>Budae</emph> et quia illam Danubius praeterfluit, et
                            quia Dicasteriorum praesentia Circulationem pecuniae adiunxit:
                                <emph>Cassoviae</emph> quia ductus e Littorali per illam transit: et
                                <emph>Szegedini</emph>, quia tam secundae quam adversae per Tibiscum
                            Navigationis beneficio gaudet, quanquam res seu agraria seu vinaria
                            admodum adhuc vigeat, Civilis tamen industria ruralem superare videtur. </p>
               <p>In aliis, quas Dicasterii alicuius Iuridici, Episcopi, Capituli,
                            frequentiorisque Nobilitatis beneficio gaudent, Civilis cum rurali
                            Industria adhuc colluctari videtur. In reliquis haec illam adeo superat,
                            ut si necessarios pro Urbe adiacenteque peripheria opifices atque
                            officinarios excipias, reliqua tota pars Incolarum rurali Industria
                            subsistat. </p>
            </div>
            <div>
               <head>§.28. Proportio intra Producentes et consummentes</head>
               <p>Omnes Civium Classes in linea Commerciali ad duas revocari possunt:
                                <emph>Producentes</emph> nempe et <emph>Consummentes</emph>: et
                            sicut necessitates hominum ad <emph>Naturae Producta</emph> et
                                <emph>Artefacta</emph> referuntur, ita hi iterum iuxta haec duo
                            obiecta dispesci debent. Quoad artefacta alibi opportunius agetur, hic
                            per Producentes eos tantum, qui Vitae alimenta procreant, per
                                <emph>Consummentes</emph> vero omnes illos, qui haec absummunt
                            intelligimus. </p>
               <p>Interest quidem singuli Status ne sua aliunde alimenta petere debeat, imo
                            ut superfluam etiam habeat horum quantitatem, quam exteris distrahere
                            possit, dantur tamen Regna et Provinciae quae alimentorum Copia ita
                            laborant, ut ea nec domi consummere nec ad extra efferre queant. Res
                            haec inde consequi solet, quod longe maxima pars Incolarum tantum
                            agriculturam aut rem peccuariam exerceat, ipsas aliquas alimentorum
                            Species negligat: Civili autem Industriae pauciores adhuc, quam oportet
                            se impendant. In hoc rerum situ interest omnino ut Legislatio
                            Stabiliendae maioris inter <emph>Producentes</emph> et
                                <emph>Consummentes</emph> Proportionis Curam suscipiat. </p>
               <p>Quod Hungaria in hoc casu versetur et res ipsa et Conscriptio 1787 satis
                            ostendit. Constat quippe quod una <emph>Producens</emph> familia plures
                            alias alimentis providere possit, et tamen iuxta hanc ad 20.
                                <emph>Producentes</emph> Familias vix una consummens obvenit.
                            Constat etiam quod omnes Civilis Industriae, per quam ad aliquod inter
                            Producentes et Consummentes aequilibrium accedi potest rami, potissimum
                            in Civitatibus incrementa capiant, et tamen iuxta eandem Conscriptionem
                            ad 400os Pagos nonnisi una Civitas obtingit. Si vel paucae hae Civitates
                            in Centro singulae per 400os Pagos computatae Sectionis situarentur,
                            posset adhuc improportio haec per Successivum Comitatum florem
                            quadamtenus suppleri. Nunc stant ad exiguam distantiam quinque
                            Civitates, <emph>Ruszt, Posonium, Bazinium, S. Georgius</emph> et
                                <emph>Modra.</emph> E contra vasti Comitatus Szaladiensis et
                            Simeghiensis, quanquam insigni navigabili fluvio Dravo adsito, nullam
                            numerant Civitatem. </p>
               <p>Universim nisi Sterilitas in aliqua extera Provincia eveniat, Hungariae
                            vix dimidiae frumenti et vini, quod producit partis debitum fructum
                            capere potest; ipsorum peccorum notabilem saepe a Domestica necessitate
                            et quaestu superfluam quantitatem habet. Ut usus agrorum magis varius
                            efficiatur, capit quidem hinc inde nam etiam Tabacae Cultura exerceri,
                            sed nec haec in hos adhuc limites attingit. </p>
               <p>Interest proinde, ut Legislatio inducendae maiori inter
                                <emph>Consummentes</emph> et <emph>Producentes</emph> proportioni
                            Curam impendat. Quod partim per reserandos et multiplicandos eductionis
                            Canales, partim per dirigendam ad colenda, praeter Frumentum, Vinum et
                            Peccora, alia etiam Naturae Producta Incolarum Industriam: partim
                            denique per inducendam maiorem inter Civitates et Pagos proportionem
                            praestari potest. </p>
            </div>
         </div>
         <div>
            <head>Actualis Status Oeconomiae Publicae quoad Gentilitia Producta e Regno
                        Vegetabili</head>
            <div>
               <head>§. 29. Status Actualis Agriculturae</head>
               <p>Oeconomiae Publicae Officium est, et Naturae et Artis omnium trium
                            Regnorum producta augere, et perficere: Ad hanc promovendam postremi duo
                            Imperantes nihil ferme intentati reliquerunt, suscitaverant agrarias
                            societates: Distributis in vernaculis Linguis de cultura singuli, quod
                            aut inducere, aut perficere volebant obiecti Libellis, Populum
                            illuminare conati sunt: edidere idonea ad promovendos varios Oeconomiae
                            Publicae ramos Normalia: Incolarum industriam saepe propositis etiam
                            proemiis excitare conabantur. Iuvat itaque nosse ad quem gradum
                            Oeconomia Publica, tantis medii ferme Saeculi Conatibus perducta sit? </p>
               <p>
                  <emph>Minerale Regnum</emph> ordinata huius intuitu Montanistica
                            Deputatio proponet. </p>
               <div>
                  <head>Quoad Frumentum</head>
                  <p>Quod Vegetabile Regnum attinet <emph>Agriculturae</emph> Status iam ferme
                            e Superioribus patet. Nimirum in partibus illis, ubi aut Terra luxuriae
                            aut exigua distrahendi frumenti Occasio adest, agri sat remisse
                            coluntur. Ubi e contra aut solum ingratum, aut praesens est e
                            distractione granorum utilitas, ubi Agricultura seu eius Instrumenta,
                            seu arandi seu fimandi componendique frumenti modum spectes, iam satis
                            provecta est, licet necdum illum perfectionis gradum attigerit, quem
                            sterilitas soli, aut provecta nimium apud aliquas Europae Gentes
                            Populatio expressit. Adhuc enim et Communium Pascuorum et Vervactorum
                            usus in his quoque partibus viget. </p>
                  <p>Quod grani qualitatem attinet missus quidem per Augustum Josephum 2um ad
                            investiganda Hungariae Producta fluminensis Mercator <emph>Raysz</emph>
                            hanc ita definivit, ut postremum Syrmiensi, tum Bachiensi dein Banatico,
                            porro Békesiensi et Chongradiensi, supremum vero Locum Borsodiensi
                            assignaverint. Verum hic non omnes Regni partes peragravit, neque
                            necessariam pro classificatione hac tuta determinanda in singulo loco
                            moram traxisse videtur. Itaque an sit in Hungaria aliquod solum, quod vi
                            indolis suae ita excellens Triticum, sicut promontorium Tokaiense Vinum
                            producat? vel vero: an huius qualitas unice a modo et gradu Culturae
                            pendeat, necdum satis exploratum est. </p>
               </div>
               <div>
                  <head>Quoad Foenum</head>
                  <p>Pratorum eadem ferme, quae Agrorum ratio est: ubi redundant, in naturali
                            suo statu relinquuntur. Ubi maior est foeni necessitas curantur,
                            rigantur, fimantur. Alicubi artificialia iam etiam prata invaluerunt.
                            Supremum tamen Culturae huius gradum, <emph>siccam</emph> nempe Peccorum
                                <emph>Alimentationem</emph> seu Industria, seu necessitas vix adhuc
                            alicubi invexit. </p>
               </div>
               <div>
                  <head>Quoad Vinum.</head>
                  <p>Vineas colendi Studium in Hungaria iustos plane iam limites excedit:
                            plantatur enim etiam in minus idoneis ad id collibus, in campis ipsis
                            qui maiorem per frumentum et olera fructum ferre possent. Ratio eas
                            colendi vix aliquo amplius naevo laborat. Liquores ex uvis passis
                            conficiendi norma e Tokaiensi iam ad pleraque generosiora Regni
                            Promontoria propagata est. Compluribus in locis vites iam ad ordinatas
                            lineas plantatae sunt. Et ideo cum Vini qualitas potissimum a Vinearum
                            Situatione, et soli indole pendeat, Promontoria vero Hungariae
                            multiplicem et situm et glebam habeant, vix est aliqua vini species quam
                            Hungaria non producat. In unico forte componendi et conservandi vini
                            modo maior adhuc perfectio desideratur; sed et haec si facilior producti
                            huius distractio procuretur indubie sensim invehetur. </p>
               </div>
               <div>
                  <head>Quoad olera et fructus.</head>
                  <p>Obviorum <emph>olerum</emph> et fructuum Cultura in Hungaria semper
                            viguit, ab aliquo tempore exquisitiora etiam olera coli, delicatiores
                            fructus inseri coeperunt, ususque hic in dies magis propagatur. Necdum
                            tamen eo res perducta est ut haec Domesticae necessitati sufficiant;
                            Adhuc et Olera et fructus, imo ipsae etiam Plantae Exterae Regno in
                            copia inferuntur. Adhuc adsitae Danubio Civitates his Vienna magna ex
                            parte providentur. </p>
               </div>
               <div>
                  <head>Quoad Oleum</head>
                  <p>Arbori olivae paucorum tantum maritimorum Croatiae locorum Clima
                            propitium est. Huius itaque speciei <emph>oleum exoticum</emph> semper
                            pro Hungaria Productum manebit. Verum plurima sunt vegetabilia, e quibus
                            oleum deterioris speciei exprimi potest, velut semen Lini, faginaceae
                            glandes, Heliotropii semen, certa rapparum flori similis Planta pluraque
                            alia: Iam vero oleum non tantum obsoniis deservit, verum etiam
                            Pictoribus, variis praesertim coriaceis Fabricis et Lampadibus, quae
                            postquam iam aliquae Civitates noctu illuminari coeperunt, magnam
                            deterioris olei quantitatem absummunt: e semine lini quantum Domestica
                            necessitas exposcit oleum passim per totum regnum conficitur. E Planta
                                <emph>Repeza</emph> oleum exprimendi modum Domestica Industria in
                            aliquibus Regni partibus perinde iam invenit. In Comitatu Szaladiensi
                            loco <emph>Sz. Kiraly</emph> mola erecta est, quae e faginaceis
                            glandibus oleum exprimit, et Viennam pro usu Publicarum lampadum vendit.
                            Iam sub Augusto Iosepho II. obtulerat se homo, qui e Heliotrophio non
                            tantum deterioris speciei, sed optimo etiam olivarum oleo par, se
                            expressurum recepit. Ut eius industriam foveat idem Augustus non tantum
                            decennalem ab oneribus Publicis immunitatem, sed Hospitium etiam et 50
                            iugerum pro seminando Heliotrophio fundum in Dominio Selye eidem gratis
                            concessit; verum ille post unius alteriusve Anni laborem, nescitur
                            quibus de Causis recessit. </p>
               </div>
            </div>
            <div>
               <head>§.30. Culturae Lini et Canabum.</head>
               <p>Lino frigidior, Canabibus calidior Regio convenire videtur. Cum
                                <emph>tela</emph> quae exinde conficitur obiectum primae
                            necessitatis constituat, Productorum horum cultura apud omnem Populum
                            mature invalescere debuit. Verum cum illa et varium et Longum Laborem
                            requirat, ut seu ultra Domesticae Consumptionis limites, seu in meliorem
                            qualitatem assurgat, debuit Populatio multas antea ab agriculturae
                            laboribus manus vacuas efficere, donec Industria haec invaluit. </p>
               <p>Cultura <emph>Lini</emph> et <emph>Canabum</emph> hunc etiam in Hungaria
                            Cursum tenuit. Colebatur tantum ad Domesticam necessitatem et in sat
                            mediocri qualitate, donec Populatio Septentrionalium Comitatuum hunc
                            etiam Industriae ramum excitavit: nimirum coeperunt illic, ac praesertim
                            Comitatus Scepusiensis Incolae Moscoviticum semen sponte adhibere idque
                            tanto cum successu ut productum ex eo Linum ad 4 pedes assurgat, et
                            Moscovitico vix aliquid concedat, cum partes illae multas a laboribus
                            agriculturae vacuas manus habeant. Productis etiam Lini notabiliter
                            adaucta est, et si naturalis Industriae Cursus spectetur porro etiam
                            quotannis augebitur. </p>
               <p>Verum ne in his quidem partibus Industria eo adhuc pervenit, ut artem
                            semen Moscoviticum naturalisandi invenire potuerit. Degenerat illud
                            quotannis, exterum autem semen omni anno procurare, magnam, quam
                            Industria haec adfert utilitatis partem <emph>partem</emph> intercipit.
                            In aliis Regni partibus vix adhuc aliquid lini a Domestica necessitate
                            superest, neque id ultra mediocrem qualitatem assurgit, quanquam paratam
                            habeat per Littorale eductionem, imo aliqui Germanicis Provinciis
                            viciniores Comitatus producto hoc inde se provident. </p>
               <p>Canabes usque Augusti Iosephi II Regimen in mediocri sua qualitate
                            perstiterunt. Hic semen Italicum medio Gubernii Fluminensis per Croatiae
                            et aliquot Hungariae Comitatus distribui fecit, responditque conatui
                            eventus. Productae enim sunt ex eo Canabes Italicis vix inferiores.
                            Verum seu quod hoc quoque semen mox degeneraverit, novum vero sibi
                            procurare vires privatae Industriae excesserit, seu quod producentes
                            modum congruum ex Industria hac Lucrum capiendi ignoraverint, seu
                            denique quod semen talibus plane Comitatibus, qui minime vacuas ab
                            agriculturae laboribus manus habent obtigerit, hic quoque conatus mox
                            evanuit, in inferiori tamen Sclavonia debuit spontanea Incolarum
                            Industria Canabum qualitatem tantisper perficere cum memoratus § 29
                            Itinerans Mercator has aliis anteponat, et Carinthiacis aequales
                            statuat. </p>
               <p>Caeterum et de Lino et de Canabibus hinc inde per Regnum, ac de Lino
                            quidem potissimum in Septentrionalibus, de Canabibus vero in
                            Sarossiensi, Bihariensi, Bachiensi et inferioris Sclavoniae Comitatibus
                            iam tantum producitur, ut et a proprio producentium usu et a paucarum
                            quas adhuc Regnum numerat Textrinarum necessitate aliquid etiam pro
                            Commercio supersit. </p>
            </div>
            <div>
               <head>§. 31. Culturae Sylvarum et Ligni Surrogatorum</head>
               <p>Hungaria relate ad Sylvarum Obiectum in duas partes dispesci debet:
                            nimirum in planam illam Danubianam et Tibiscanam Plagam, quae omni
                            prorsus Ligno adeo destituitur, ut pauperiores Incolae Domos sibi in
                            terra effodere, cibos vero Stramine et alio deteriori adhuc materiali
                            parare debeant: et in reliquam Regni partem, quae dum minor adhuc esset
                            Populatio Sylvis plane redundabat. </p>
               <p>In priori Plaga necdum Incolarum Industria evigilavit, necdum illi
                            periculum fecere, quas Lignorum species gleba illa patiatur, necdum de
                            aliquo Lignorum <emph>Surrogato</emph> exquirendo curam susceperunt,
                            licet <emph>torfa</emph>, quae nihil aliud est, quam inflammabile
                            crassiorum radicum agregatum plerumque in locis paludinosis, quibus
                            Plaga haec abundat, reperiri consvevit. </p>
               <div>
                  <head>Implantatio Salicum.</head>
                  <p>In reliqua Regni parte ubi increscens Populatio Sylvarum abundantiam iam
                            consumpserat naturaque Soli id patiebatur, caepit hinc inde privata
                            Industria ulteriori Lignorum deffectui per Implantationem Salicum
                            subvenire, Industriam hanc non modo confirmare, sed ultro etiam
                            propagare Augusta Maria Theresia iam inde ab Anno 1755. non intermisit,
                            iussit illa editos de recta arbores has plantandi Norma Libellos in
                            Vernaculo Idiomate vulgari, de progressu vero implantationis huius
                            Annuas sibi relationes submitti imperavit, patuit e relationibus his
                            multa Centena Salicum millia aliquot Annorum Spatio per Regnum reipsa
                            plantata fuissse, verum nec id adhuc Crescentem in dies Lignorum
                            Consumptionem, Devastationesque illas Sylvarum, quibus aliquas Legum
                            rimae ansam praebebant, supplere potuit. Crescebat adhuc praesertim in
                            aliquibus Civitatibus tam <emph>Focalium</emph> quam et
                            <emph>Aedilium</emph> Lignorum pretium, et horum quidem eo magis, quod
                            Salices usui Aedili non possint servire. Edidit itaque eadem Augusta
                            1769. <emph>Ordinem Sylvarum</emph>, utve Singulus Comitatus unum
                            idoneum pecculiarem Instituti huius Curam habiturum Individuum conducat,
                            commisit. </p>
                  <p>Verum in Hungaria Sylvarum proprietas, potissimum ad Dominos Terrestres
                            spectat. Huius exercitio per Comitatus nulli limites deffiniri, nulla
                            norma praescribi potest: Sicut e converso nullos in Institutum eiusmodi
                            quod unice Dominis Terrestribus Lucro cedit, Sumptus e Cassa Domestica
                            facere licet. Quare totus praescripti Sylvarum Ordinis successus unice
                            ad Dominorum Terrestrium Industriam recidit. Et cum ille parte ex una
                            homines manipulationis huius peritos, quales in Regno pauci adhuc dantur
                            requirat, iamque hoc nomine sit sumptuosus, parte vero ex altera magnum
                            et Laboratorum, qui Ligna cedant et vecturarum, quas illa in Tempore
                            evehant, numerum quotannis exigant, Ordo hic Sylvarum in paucis tantum,
                            quae et paratam et utilem habent Lignorum distractionem, Locis hactenus
                            inductus est. </p>
               </div>
               <div>
                  <head>Torfa et Lycanthraces.</head>
                  <p>Ut Regnum a Lignorum penuria praeservet, eadem Augusta Sollicitudinem
                            Suam etiam ad Lignorum <emph>Surrogata</emph> extendit, proposuitque
                            illi, qui Torfam aut <emph>inferiorem</emph> Lycantracum seu Carbonum
                            Fossilium Speciem detegerit 24, illi vero, qui idoneos plane liquando
                            metallo eiusmodi Carbones reperit, 100 Aureorum proemium, id quod
                            Augustus Iosephus 2us 1782 sub 22 Martii benigne renovavit. Torfa et
                            primae speciei <emph>Lycanthraces</emph> sub utriusque Augusti Regimine
                            reipsa in aliquot Locis detecti sunt, verum eruebantur in talibus tantum
                            Locis, quas alioquin Lignis abundant, et e quibus in partes illas, quas
                            his carent transportus nimis erat Sumptuosus. Quare usus horum parum
                            adhuc propagatus, Lycanthraces autem Secondae Speciei necdum detecti
                            sunt. </p>
               </div>
            </div>
         </div>
         <div>
            <head>2. Status Actualis Oeconomiae Publicae quoad Producta Adscitia e Regno
                    Vegetabili.</head>
            <div>
               <head>§.32. Prima Culturae Tabacae Epocha in qua ad distractionem intra
                        Monarchiam restricta fuit.</head>
               <p>Et haec ferme sunt <emph>Gentilia</emph> e Regno Vegetabili Producta, circa
                        quae Industria Incolarum Hungariae a longissimo retro tempore versabatur. Ex
                            <emph>adscitiis</emph> prima in Regnum <emph>Tabaca</emph> penetravit:
                        nimirum cum in Hungaria liber semper fuerit eius usus, Culturam hanc
                        principio domestica Consumptio excitavit, necessitas vero Producti huius,
                        quam Monopolium Viennense habuit, provexit. Donec eius distractio his
                        Limitibus continebatur, nullum adhuc in exteris Provinciis Tabacae
                            <emph>Hungaricae</emph> nomen fuit; hae sola <emph>Levantina</emph> et
                            <emph>Americana</emph> utebantur. Postquam ennato Americano Bello,
                        Tabacae e Regionibus illis importatio in Europam impedita evasit, eas, quae
                        hac utebantur Provincias, ut Hungaricam quaerant necessitas ipsa coegit. </p>
               <div>
                  <head>Secunda eius Epocha, qua iam ad exteras Provincias efferri coepit.</head>
                  <p>Antea, quia nulla fuit inter emptores <emph>Concurrentia</emph>, Tabaca
                            Hungarica exili admodum pretio veniebat, et tamen ut vel hoc pretio
                            Viennam distrahi posset, Cultores de bona eius qualitate Solliciti esse
                            cogebantur. Intercepta Americanae Tabacae importatione, cum plures ad
                            semel <emph>Emptores</emph> comparuissent, quam erant
                            <emph>Producentes</emph>, pretium Tabacae Hungaricae uno ictu
                            notabiliter increvit. Praesens haec Lucri occasio, parte ex una Cultorum
                            numerum continuo provexit, parte vero ex alia, aviditatem eorum ita
                            excitavit, ut quo quantitatem eius augeant de ipsis iam consvetis
                            Culturae Regulis remiserint. Pondus vero eius variis, saepe minus iustis
                            artibus augere studuerint. Inde evenit, ut nec Spuria foliaa, quae
                            legitimorum vim enervant, nec Cacumina Plantae decerpi: ut pistilli
                            vulgo <emph>Tingl</emph> et quidem longiores, qui producto falsum pondus
                            procurant et vecturam inutiliter gravant, relinqui, denique ut intra
                            formatos e melioribus foliis manipulos deteriora abscondi coeperint.
                        </p>
               </div>
               <div>
                  <head>Tertia eius Epocha, qua ad domesticam iterum distractionem Restricta
                            fuit.</head>
                  <p>Vel haec sinistra Tabacae Hungaricae manipulatio poterat omne eius
                            Creditum enervare. Accessit tamen subinde alia gravior, compositi nempe
                            Belli <emph>Americani</emph> Circumstantia, quae exteros emptores uno
                            ferme ictu ad Tabacam <emph>Americanam</emph> revocavit. Inde enim
                            evenit, ut (si exiguam quae adhuc partim Flumen ad Fabricam
                                <emph>Bienenfeldianam</emph>, partim per Littorale efferebatur
                            quantitatem excipias) Distractio Tabacae Hungaricae iterum ad domesticum
                            tantum usum et necessitates Viennensis Monopolii Restricta fuerit. </p>
                  <p>Res haec quidem debuit Cultorum numerum, qui antea a proportione externae
                            eius distractionis accreverat, diminuere; poterat tamen tabaca Hungarica
                            certam adhuc distractionis viam in Lombardiam Austriacam retinere:
                            poterat ipsam cum Americana Concurrentiam in aliquibus mediteraneis
                            Portubus sustinere, si qualitas eius emendata, inque eius distractione
                            meliori fide processum fuisset. Nunc quo magis eius pretium propter
                            diminutum emptorum numerum decrevit, eo magis etiam Industria eam
                            colentium remisit. Iam nec terra debite praeparari, nec Plantae in
                            Requisita duorum pedum distantia collocari, nec tempus inseminationis et
                            collectionis Rite observari coepit. </p>
               </div>
               <div>
                  <head>Quarta eius Epocha, qua cum praeponderantia Apaldi Viennensis
                            colluctabatur.</head>
                  <p>In hoc decrescentis Culturae huius Statu, Directio Tabacaria Viennensis
                            Depositorium suum Pesthini in ipso manipulationis huius centro
                            collocavit; non Viennensis tantum sed Lembergensis etiam Apaldi cum
                            Hungarica Tabaca provisionem suscepit: hoc non contenta in exteras
                            insuper Provincias Commercium cum illa exercere coepit: et ut hoc
                            lucrosius evadat, evectionem Tabacae Hungaricae dempto Littorali
                            prohiberi procuravit. Concentrata hac ratione in unico Corpore tam vasta
                            manipulatio, debuit utique omnes privatos emptores removere, debuit per
                            idipsum distractionem etiam per Littorale <emph>indirecte</emph>
                            impedire, debuit arbitrium pretii unice ad Apaldo Viennense recidere
                            debuit denique id efficere, ut eius Officiales Productores Tabacae
                            variis modis vexare, et emungere potuerint, interea Administratio
                            Publica, omnem movebat Lapidem, ut Tabacae Hungaricae ad exteras
                            Provincias evectio adminus per Littorale pedem figere possit.
                            Repraesentabat specificos Officialium Depositorii Pesthiensis excessus,
                            prohibitionem evehendae praeter Littorale per alios etiam passus tabacae
                            Hungaricae subinde relaxari procurabat: ut Directio Tabacaria Viennensis
                            tantum ad provisionem Monarchiae restringatur, externum vero cum Tabaca
                            Hungarica Commercium eidem interdicatur, identidem supplicabat:
                            indicabat specificos Culturae Defectus ut hi sufferantur, irremisse
                            adurgebat, et quo id facilius obtineat, excusos Vernaculis Linguis de
                            optima Tabacam colendi ratione Libellos vulgabat. Distribuebat semen
                            Americum et Levantinum: aliquas plane e Turcia familias Levantinam
                            Tabacam colendi peritas, educi procuravit. </p>
               </div>
               <div>
                  <head>Actualis Culturae huius Status.</head>
                  <p>Verum Officiales Depositorii Pesthiensis propter repraesentatos per
                            Consilium excessus necdum castigati sunt. Apaldo Viennense ab externo
                            cum Tabaca Hungarica commercio necdum inhibitum est, adeoque reserata
                            licet evectionis prohibitione nullus adhuc privatus Quaestor in educenda
                            per alios, praeter Littorale passus, Tabaca Hungarica eius Concurrentiam
                            sustinere, sicque Apaldo pretium Producti huius pro arbitrio porro etiam
                            defigere potest. Semen americanum aut Levantinum quotannis sibi
                            procurare, vires privatae Industriae excedit, horum autem
                                <emph>naturalisationi</emph> necdum manus efficaciter admota fuit.
                            Quod summum est, indicati toties per Consilium Iurisdictionibus Culturae
                            deffectus in paucis adhuc Locis Correcti sunt: in vicem
                                <emph>fermentationis</emph> viget adhuc damnosus folia in aere
                            exsiccandi usus, qui non tantum maximam aromatis partem ex iis extrahit,
                            sed et folia fragilia, idest in transportu cum detrimento emptoris
                            facile conteribilia efficit. Denique necdum eo Tabacae Cultores perduci
                            poterant, ut pro diversitate qualitatis foliorum diversos etiam
                            manipulos efforment, quod vulgo <emph>Stingl</emph> appellatur, licet
                            classificatam eiusmodi tabacam, in toto altiori, quam nunc commixtam
                            vendere possent. Nunc enim ipsum hunc Laborem emptor, antequam tabacam
                            in exteras Provincias transmittat, sed maiori cum Detrimento praestare
                            debet, et ideo, commixtam etiam eiusmodi Tabacam Leviori persolvit.
                            Omnia haec eum demum effectum produxerunt, ut longe iam minor tabacae
                            Hungaricae quantitas seu per Flumen, seu per Tergestum, per alios vero
                            passus prorsus nihil in externam aliquam Provinciam educatur. </p>
               </div>
               <div>
                  <head>Qualitas Tabacae in Hungaria adhuc a Culturae ratione dependet.</head>
                  <p>Itinerans cuius §-o 29 mentio facta est Mercator, qualitates Tabacae
                            Hungaricae ita classificavit ut primum Locum assignaverit
                            <emph>Tolnensi</emph>, tum <emph>Quinque-Ecclesiensi</emph>, ad quam
                            proxime accedere dicit unam Insulae Murak?z Speciem, quae vulgo
                                <emph>Megymoracz</emph> appellatur. Has solas omni tempore in Italia
                            vendi posse affirmat. Post has locat <emph>Szegediensem</emph>, ad quam
                            accedere dicit Aradiensem et Posonis <emph>Rakomasz</emph> in Comitatu
                            Szabolcsiensi sitae. His subiicit <emph>Debroiensem</emph> quam ita
                            praeparari posse aiit, ut Turcicae <emph>Carara</emph>, et Italicae
                                <emph>Badia</emph> dictae vices obire possit. </p>
                  <p>Tum primum ponit <emph>Debraczinensem</emph>, et post hanc
                                <emph>Syrmiensem</emph>, <emph>Poseganae</emph> vero postremum plane
                            Locum assignat, harumque vel Eductionem disuadet, ne per eas meliorum
                            Specierum Creditum corrumpatur. </p>
                  <p>Verum hoc ille iudicium tantum ex oblatis sibi forte manipulis tulit,
                            constat enim, quod in uno eodemque Loco pro ratione Culturae melior aut
                            deterior tabaca producatur. Constat etiam, quod adhuc ante Bellum
                            Americanum in Campo Varasdinensi, cuius solum qua sabulosum Producto
                            hinc minus convenire videtur, industria periti manipulationis huius
                            Itali, adeo insignem in certo Dominio Tabacam produxerit ut primae
                            speciei Centenarius a 26., Secundae a 15. postremae a 9. fluviis in
                            Italiam Anno minime Sterili Venditus sit, singulumque iuger, detractis
                            notabilibus sane expensis 60 florenorum Lucrum protulerit. Postquam
                            Industria haec in pluribus iam Locis debitum perfectionis gradum
                            attigerit, tum primo tuto Statui potest quod Solum? qualem det Tabacae
                            qualitatem. </p>
               </div>
            </div>
            <div>
               <head>§.33. Quae media ad promovendam Serici culturam adhibita fuerint?</head>
               <p>
                  <emph>Sericum</emph>, licet Climati Regni in maxima parte homogeneum,
                        respectu vicinarum vero Provinciarum <emph>exclusivum</emph> ferme sit
                        productum, tamen nonnisi Anno 1765. coli caepit: et tunc quoque non
                            <emph>privata Industria</emph>, sed vere materna Augustae Mariae
                        Theresiae Sollicitudo Culturam eius excitavit. </p>
               <p>Si de aliquo Producto naturalisando, propagandaque eius Cultura genuina via
                        inita est, hanc certe quoad Sericum attestata Augusta inivit. Constituit
                        illa Eszekini in Cuius peripheria aliquot a Relictis adhuc per Turcas moris,
                        propagatae arbores supererant, artis huius Magistrum, sedemque
                        manipulationis huius ibi defixit; necessaria pro hac inducenda Aedificia et
                        Instrumenta in Bonis Cameralibus posuit: Redimendis ex Aerario Galletis, sat
                        generosum pretium statuit, semen Bombicum principio gratis distribui
                        curavit: Personale directionis huius Culturae pro ratione Crescentis
                        manipulationis auxit, et Congruis ex Aerario suo Stipendiis donavit:
                        vulgatis in vernaculis Linguis de optima Productum hoc colendi ratione
                        Libellis, necessarias hac de Re notitias communes reddi voluit: qui se in
                        hoc Industriae genere distinxerant, gratialibus nummis, imo Caracteribus
                        etiam exornavit: filatoria erexit: omniaque haec Regiis unice Sumptibus
                        perfecit. </p>
               <p>A Comitatibus et Civitatibus nil aliud exigebat, quam ut idoneos pro
                        condiscenda hac manipulatione practicantes Eszerinum sumptibus Cassae
                        domesticae submittant, eosque ubi redierint, congruo Salario provideant, quo
                        hi Plantarios mororum hortos erigere, exinde Contribuentibus Arbusculas post
                        triennium distribuere; et postquam hae in aliqua Possessione ita
                        increverint, ut Sufficiens ad producendas Galletas foliorum quantitas addit,
                        Plebem in educandis Bombicibus subinstruere, Galletas a Plebe redimere,
                        deglomerare, deglomeratumque Sericum Camerali Directionis huius Officio
                        transmittere teneantur. </p>
               <div>
                  <head>Deffectus varii qui eam morabantur.</head>
                  <p>Ita provide inviatam hanc Culturam morabatur quidem tantisper inveteratum
                            Plebis erga omnem novitatem odium, maius tamen adhuc eidem detrimentum
                            attulerunt nonnulli, qui in omni fere novo Instituto irrepere solent,
                            Deffectus, nimirum non statim seggregatae fuerunt Iurisdictiones illae,
                            quarum Clima Productum hoc sustinere non potest. Recusabant hae merito
                            inutiles hanc in rem expensas, earum vero exemplum etiam tales
                            sequebantur, quibus Cultura haec si non in toto, in notabili adminus
                            parte conveniebat. </p>
                  <p>Primus manipulationis huius Magister nimio Zelo eam quo citius propagandi
                            tales etiam quandoque Practicantes dimittebat, qui vix superficiem
                            Culturae eius condidicerant. Hi vitiosam statim principio manipulationem
                            invexerunt, quae cum et tardam arborum Succrescentiam, et paucas
                            vilisque qualitatis galletas produxerit debuit utique Plebs mercede
                            Laboris sui hac ratione fraudata animum ab hoc Instituto avertere.
                            Alicubi Culturam hanc morabantur enatae circa subministranda per eos,
                            qui licet arbores haberent, bombices tamen non alebant pretia,
                            quaestiones; quae activitate Localium, Officialium pro ratione
                            Circumstantiarum longe felicius superari potuissent, quam generali
                            Dirigentis Dicasterii e Longinquo Decisione, alibi practicantes optime
                            etiam artem edocti, non eam nacti sunt assistentiam, qua opus fuisset,
                            ut Cultura haec desiderata summat incrementa. Ubi assistentia non
                            defuit, ibi saepe practicantes ipsi aut negligentia, aut interessentia
                            sua Progressum Instituti huius intercoeperunt; denique cum arbores e
                            quarum foliis Bombices ali debent, enutrire longius tempus requirat,
                            evenit quibusdam in Locis, ut ipsa expectationis diuturnitas lassaverit
                            patientiam aliquarum Iurisdictionum, sicque Institutum hoc ad
                            maturitatem perduci non potuerit; inde factum est, ut cum Cultura haec
                            langueret, errores vero, qui languorem hunc produxerant a paucis
                            adverterentur, ipsum Institutum tanquam inutile damnatum fuerit, sicque
                            languor sinistram hanc de cultura opinionem, opinio e converso haec
                            maiorem adhuc in Cultura hac languorem reciproce produxerit. </p>
               </div>
               <div>
                  <head>In particulari damnosa Deglomerationis methodus.</head>
                  <p>Accessit quod primus Artis huius Magister eandem in Deglomeratione Serici
                            damnosam Methodum induxerit, quam in Compositione Tabacae vigere supra
                            apparuit. Nempe sicut ibi optima mediocria et deteriora filia
                                <emph>promiscue</emph> in unum manipulum compinguntur, ita iuxta
                                <emph>Solenghianam</emph> methodum subtilissima, mediocria et
                            crassiora fila <emph>mixtim</emph> in unum stamen deglomerantur, ita ut
                            inter ipsa Stamina nullum aliud Discrimen intercedat, quam quod alia e
                            pluribus alia e paucioribus filis consistant: fit inde ut Sericum
                            Hungaricum indiscriminatim eodem, et quidem plerumque illo, quo ultima
                            eius Classis venire solet, pretio vendatur, ubi alias subtiliores
                            Classes Serici, quas pro delicatioribus laboribus deserviunt, cariori
                            persolvuntur, quam crassius illud sericum, quod tantum pro velis,
                            aliisque sollidioribus materiis idoneum est. </p>
               </div>
               <div>
                  <head>Quomodo hanc Augustus Iosephus 2us corrigere conatus sit?</head>
                  <p>Sensit detrimentum hoc Augustus Iosephus 2us utve illud anteverteret
                                <emph>Mazucatium</emph>, qui compendiarias insuper Deglomerationis
                            Machinas possidebat notabili ex Orario Regio Stipendio provisum Budam
                            illocavit: Necessarium pro nova hac deglomerationis methodo Aedificium
                            erexit, Machinas comparavit: quove abrogata <emph>Solenghiana</emph>
                            methodus nova ubique introducatur non tantum Practicantes, sed ipsum
                            Directorem Rei Sericeae Eszekiensem ad eam condiscendam Budam venire
                            iussit. </p>
                  <p>Verum Natura paucos ex his acri illo occulorum iudicio donavit, ut ipsas
                            primae classis galletas pro ratione tenuitatis filorum, quod continent,
                            in tres iterum alias Classes uno obtutu discernere, intra exiguum illud,
                            quod Budae consumpserunt tempus condiscere potuerint. Dolebat aliis, qui
                            se hac in re iam Magistros arbitrabantur, iterum Discipulos agere. Pauci
                            licet adhuc quos Regnum numerat serici Fabricantes cum talibus laboribus
                            se tantum occupent, qui crassius sericum requirunt, metuebant, ne si
                            subtilius illud serici genus inducatur, multa serici pars ad exteras
                            Fabricas, quae subtiliores materias elaborant extra Regnum evehatur,
                            sicque Fabricae suae necessario materiali destitutae remaneant. Omnes hi
                            sustinebant <emph>Solenghianam</emph>, Mazuratianae vero methodo
                            adversabantur: atque ita factum est, ut licet altefatus Augustus
                            posteriori continuo institerint, licet in ipsa finali, de Producto hoc
                            sibi submittenda Tabella Sericum iuxta veterem Normam deglomeratum, ab
                            eo quod iuxta novam elaboratum est, per distinctas rubricas discerni
                            iusserit, methodus tamen haec vix adhuc aliquot in Locis introducta sit.
                        </p>
               </div>
               <div>
                  <head>Epocha, qua maxime florebat</head>
                  <p>Interea crescebat tamen sensim in Hungaria Serici productio, iamque Anno
                            1783. inclusis Confiniis militaribus ad 131 Contenarium assurrexit, ita,
                            ut in Aerario Camerali tantum per redemptionem Galletarum et Serici
                            deglomerati divenditionem obiectum hoc 132 milia florenorum
                            Circulationem eo Anno produxerit. Quodsi insuper spectetur ea Galletarum
                            quantitas, quam producentes pro usu proprio retinuerunt: si e comparato
                            per domesticos Fabricantes a Camera serico elaborata, et iterum vendita
                            artefacta in Considerationem summantur, obiectum hoc internam supra 200
                            milia Circulationem eo Anno produxisse tuto Statui potest. </p>
               </div>
               <div>
                  <head>Eius decrescentia et Status Actualis.</head>
                  <p>Verum erupit paulo post Turcicum Bellum, sub cuius demissu
                            Caesareo-Regiae copiae plane illos Comitatus in quibus industria haec
                            maxime florere coeperat, Banaticos nempe et inferioris Sclavoniae ita
                            occupabant, ut rusticis omnis ferme Bombices alendi Opportunitas sit
                            intercoepta. In ipsis militaribus confiniis ubi Cultura haec iam
                            notabilem extensionis gradum attigerat, cum Omnia Annis streperent,
                            eadem magna in parte intercidit. Supremum tamen instituto huic vulnus
                            Annus 1790. inflixit, quo reducta prioris Gubernii forma complures
                            Iurisdictiones id quoque eo pertinere arbitratae, et Practicantes
                            dimiserunt, et omnem ulteriorem promovendae serici Culturae Curam palam
                            deposerunt. Omnia haec id demum effecerunt, ut paucae admodum
                            Iurisdictiones supersunt in quibus Industria haec adhuc se sustineat; ut
                            productio Serici adminus in dimidio deciderit ab ea quantitate, quam
                            ante hanc Epocham efficiebat, et ut de crudo exotico Serico iuxta
                            Diametrum ultimi Decenii quotannis pro 78717. florenorum in Regnum
                            invehatur. Decennium hoc nos ab Anno 1775. usque 1786. inclusive formare
                            debuimus, quia posteriores tabellae ad Consilium Littorale non extant.
                            Et ideo imposterum etiam semper huius Decennii Diametrum provocabimus.
                            Sane, nisi Legislatio Culturam hanc canonizet, clementia vero Principis
                            eadem media, quibus illam principio provexit, resummat, post paucos
                            Annos vix aliquod iam eius vestigium apparebit. </p>
               </div>
            </div>
            <div>
               <head>§.34. Ad perficiendos e plantis domesticis colores nihil hactenus actum
                        fuit.</head>
               <p>Complures in Regno Plantas Natura Sponte produxit, quae varios dant colores,
                        sine quibus plurima Opificia et Fabricae subsistere non possunt. Ita in
                        Comitatu Alba-Regalensi e Herba <emph>Lanol</emph> dicta,
                        <emph>viridis</emph> sat bonae qualitatis Color exprimitur. Comitatus
                        Zempliniensis refert, quod e Herba <emph>Seberka</emph> dicta, Coria sat
                        bono <emph>rubro</emph> Colore tingantur, alia vero quam tamen non nominat,
                        si alumine misceatur, flavum bonae qualitatis colorem praebent. In Banatu
                        Rubia Tinctorum vulgo <emph>Wenig</emph>, quam tellus sponte profert sat
                        commodum <emph>rubrum</emph> colorem producit: uno asserunt Tinctores
                        Banatici quod <emph>flavus</emph> etiam et niger bonae qualitatis
                            <emph>color</emph> e gentilitiis plantis praeparari possit. E contra
                        Tinctores Pesthienses affirmant, flavum quidem bonae qualitatis colorem e
                        Domesticis plantis exprimi posse, rubrum tamen et nigrum requisito Splendore
                        destitui. Aliae Iurisdictiones hac de re non retulerunt, neque id debite
                        adhuc indagatum fuit: quae Plantae cuius qualitatis Colorem dent? Qualiter
                        in praesens in earum praeparatione procedatur, et an non haec emendari
                        possit? An non eaedem Plantae, quae nunc in naturali suo Statu usuantur, si
                        transplantatae Industriosam Culturam acciperent, melioris etiam qualitatis
                        Colores proferrent? Denique an non praeter iam notas coloriferas plantas,
                        aliae etiam adsint, quae si non melioris eiusdem adminus Sortis Colores dare
                        possunt? Cum praestantia Coloris pretium artefacti notabiliter augeat,
                        Publici plurimum interesse videtur, ut haec omnia determinentur. Edidit
                        quidem <emph>Drigenti</emph> Alba regalensis physicus Tractatum de
                        Coloribus, qui e gentilitiis, seu mineralis seu vegetabilis Regni Productio
                        praeparari possunt, verum author hic, qui se chymiae potissimum impendebat,
                        circa producta Regni mineralis utplurimum versatur. Plantarum totius Regni
                        vix tantam habuerit notitiam ut obiectum hoc exhaurire potuisset; libellus
                        ipse in paucorum manibus versatur, sed nec ea, quae ille tradit in practicum
                        examen adhuc revocata sunt. </p>
               <div>
                  <head>Irritus Conatus procurandi Indigho Surrogati.</head>
                  <p>Pro Coeruleo <emph>Indigho</emph> dicto colore Anno 1785. Anno vero 1786.
                            * * * floreni e Regno educti sunt. <emph>Fischer</emph> Medicus
                            Kesmarkensis eum ope chymiae producere tentavit, et post 20 Annorum
                            Laborem produxit tandem trium Specierum Caeruleos Colores, quorum prima
                            ab Indigho haud multum abludere videbatur, receperat ille se modum
                            praeparandi huius Coloris in Regno propagaturum, si petita sibi
                            remuneratio decernatur. Verum seu quod Color ipse Stabilitatem non
                            habuerit, seu quod nimis Sumptuosa fuerit eius praeparatio, author
                            petitum proemium non obtinuit, sicque modus etiam hunc Colorem
                            praeparandi intercidit. </p>
               </div>
               <div>
                  <head>Uti et naturalisandae ipsius quae colorem hunc producit Plantae.</head>
                  <p>Interea Augustus Iosephus II. ipsam anilis Plantam, quae pretiosum illud
                                <emph>Indigho</emph> profert, in Hungaria stabilire meditabatur.
                            Iussit itaque ille 1785. cum semine Plantae huius et in Banatu et
                            Quinque-Ecclesiis periculum fieri, cumque eum non lateret, quod nullum
                            exoticum Productum alicui Provinciae sollidam adferat utilitatem, nisi
                            semen ipsum naturalisetur, isthuc praecipue curam omnem converti
                            imperavit. Verum in Banatu Cultura haec altero statim Anno intercidit,
                            Quinque-Ecclesiis Administrationis adiunctus, cui Provincia haec delata
                            fuit, nihil intentati reliquit, ut vota Principis expleat, Patriamque
                            pretioso hoc Producto ditet? Observavit ille primo Anno usque ad
                            Scrapulum praescriptam sibi Normam. Ducebat exactum per totum Culturae
                            tempus Diarium, quod Superioritati Suae periodice submittebat. In hoc et
                            omnes Singulae diei tempestatis mutationes et eas, quas ex iterata
                            quotidie et sollicita Plantarum inspectione, deprompserat Observationes,
                            referebat. Evoluto Culturae tempore combinabat experientiam totius Anni,
                            et si in aliquo erratum fuisse, aut quidpiam emendari posse deprehendit,
                            id altero Anno sollicite immutabat. Sed incassum tanta cura primis 4
                            Annis ne plantam quidem ad maturitatem perducere potuit, quinto tandem
                            Anno eam ad maturitatem provexit, produxitque Colorem Coeruleum, sed eo,
                            quem Planta haec in aliis calidioribus Regionibus dat longe inferiorem.
                            Et tunc demum denunciavit, irritam fore omnem operam ut vel Planta haec
                            minus vero adhuc Semen eius sub Climate Hungariae naturalisetur. </p>
               </div>
               <div>
                  <head>Isatis tamen Cultura cum successu inducta est.</head>
                  <p>Ut aliquem adminus Coeruleum Colorem Hungaria habeat. Altefatus Augustus
                            ad promovendam Herbae <emph>Isatis</emph> vulgo <emph>Wegdt</emph> Curas
                            suas convertit. Planta haec iam quidem alias saepius minutim coli
                            tentabatur, sed industria haec semper non multo post intercidit. Tandem
                            1789. hominem huius rei peritum idem Augustus et 10 Annorum ab oneribus
                            Publicis Immunitate, et gratuito 50 Iugerum terrae usu in Dominio Selye
                            donavit. Qui Culturam hanc cum bono ut fertur successu in praesens etiam
                            exercet. </p>
               </div>
            </div>
            <div>
               <head>§.35 Status Actualis Culturae Gozypii et Orizae.</head>
               <p>Gozypeorum manufacturorum usus iam adeo communis evasit ut Productum hoc in
                        primam ferme necessitatem transiverit. Clima haud adeo calidum exigere
                        videtur, cum illud in Servia iam longo tempore producatur. E Hungaria pro
                        Crudo tantum hoc materiali 404 621 floreni quotannis iuxta Diametrum ultimi
                        Decennii efferuntur. Mansit tamen peregrinum pro Hungaria Productum hoc
                        usque 1780. privata unius Proprietarii Industria illud in Banatu colere
                        coepit. Verum Cultura haec vix ultra triennium perduravit, cum tamen nullae
                        tum hac in re fuerint Publicae Administrationis partes, quali Industria illa
                        excitata fuerit? Quem habuerit singulo Anno successum? Quibus de Causis
                        interciderit? Non constat. </p>
               <p>Oriza perinde exoticum usque ad recentiora tempora pro Hungaria Productum
                        fuit, susceperunt non multos ante Anno eius in Banatu Culturam nonnuli
                        Itali, iamque aliquot ibidem Orisarias excitarunt; ex his aliquae quidem
                        subinde iterum derelictae sunt, perdurat tamen etiamnum in Regione illa haec
                        Cultura. Quanquam cum Hungaria 1780. tantum * * * florenorum valoris Oriza
                        consumpserit, Orisariae vero viciniam insalubrem reddant, dubium adhuc
                        videatur, an Operae pretium sit exiguo huic lucro vel aliquot hominum
                        salutem sacrificare. </p>
            </div>
            <div>
               <head>§.36. Cultura Apum</head>
               <p>Ut Contritis Alvearibus mel et cera obtineatur, hanc quidem Ideam res ipsa
                        facile potuit excitare. Verum integro Capitali Interusurio frui, id est
                        absque alvearis destructione eundem percipere fructum sicque aucto Alvearium
                        numero lucrum etiam augere id longam et meditationem et experientiam
                        requirebat; ad hoc enim nosse necessum fuit, quod alveare? Quantum superflui
                        mellis habeat? Quod eidem tuto adimi possit? Cui vicissim quantum pro
                        hyemali eius intertentione addi debeat? Quando aliquod examen Regulum
                        amittat, qualiter eidem alter substitui posset? Quae sint alias etiam Apum
                        infirmitates? Quomodo his etiam subveniri possit? Verbo totam admirabilem
                        sane animalculorum horum Constitutionem et Oeconomiam detegere oportebat. </p>
               <p>Praestitere id aliae quas invalescens Populatio auctaque iam ultra Domesticam
                        procreationem Cerae Consumptio ad id coegit Nationes. In Hungaria cum
                        neutrum adhuc horum evenisset retinebatur ultro relicta fortuito tantum suo
                        Cursui Apum Manipulatio, easdemque enecandi usus ultro perdurabat. Et tamen
                        cera activam in eius Commercio rubricam efficiebat. Augusta Maria Theresia
                        cum iam etiam Hungariae et Populationem, et Cerae Consumptionem increscere,
                        activumque rubricae huius sensim diminui advertisset, hanc quoque Culturae
                        speciem inducere voluit. Submisit itaque peritos eius homines, hos
                        stipendiis ex Aerario suo providit, Iurisdictionibus vero id tantum
                        imperavit, ut idoneos pro condiscenda hac Manipulatione Iuvenes iis
                        adiungant, eamque per hos ubi illam condidicerint, in respectivis
                        Districtibus propagari curent. </p>
               <p>Verum seu inveterato Plebis adversus omnes Novitates odio seu aliquorum ex
                        iis, qui ad docendam hanc manipulationem missi fuerant, inscitia, seu
                        denique minus Zelosa Subalternorum Officialium Cooperatione salutare hoc
                        Institutum paulo post intercidit, radicesque tantum in Septentrionalibus
                        aliquot Comitatibus, Trenchiniensi Arvensi Liptoviensive defixit. </p>
            </div>
            <div>
               <head>§.37. Culturae Maialium et Caprarum</head>
               <p>
                  <emph>Maialium</emph> diversae qualitatis eum numerum Hungaria profert, ut
                        praeter domesticum usum aliquam insuper quantitatem ad vicinas Provincias
                        divendat. </p>
               <p>Pars tamen longe maxima eorum, qui venduntur, non in Regno educantur, sed e
                        Turcicis Provinciis coemitur. Olim <emph>Sylvosi</emph> tantum Comitatus,
                        idque illis tantum ferme annis quibus glandes procreabantur, e Maialium
                        Distractione Lucrum habuere, nunc in talibus etiam aliquot Comitatibus, qui
                        Sylvis non abundant, ea Industria invaluit, ut magna Turcici tritici copia
                        pro alendis Maialibus seminetur. Industria haec in demum effecit ut
                        Hungaria, quae antea quoad <emph>Communes</emph> quidem activam, quoad
                            <emph>Saginatos</emph> vero pasivam habebat Commercii Bilancem,
                        posterioribus his Annis etiam quoad <emph>Saginatos</emph> Maiales activum
                        Commercium exerceat.</p>
               <p>
                  <emph>Capras</emph>, qua Sylvis noxias Augustus Iosephus II penitus
                        extirpari iusserat, verum postquam illi remonstratum fuit, dari in Hungaria
                        loca, in quibus hae absque Sylvarum Detrimento ali possunt, Cutes autem
                        earum pro conficiendo Cordovan Necessarias esse, illas in eiusmodi Locis
                        conservari admisit. Ita factum est ut Hungaria maiorem adhuc Caprarum
                        numerum alat, quam Opifices adsint, qui Cutes earum elaborandi, Regnumque
                        necessario Cordovan providendi artem callent. </p>
            </div>
            <div>
               <head>§.38 Cultura Ovium primum in Germanicas tantisper emendata</head>
               <p>Hungaria inde a primordio ovibus abundavit, sed hae crassam adeo Lanam
                        proferebant, ut eius usus tantum in postremae sortis pannis haberi potuerit,
                        ad Corripendum hunc Naevum coeperunt sic dictae <emph>germanicae</emph> oves
                        introduci, sed et hae Lanam <emph>mediocribus</emph> tantum pannis idoneam
                        producebant, subtilior Lana pro Nobilioribus pannis ex Hispania, Anglia, et
                        aliquibus Italiae Locis, quae hanc Lanae Speciem propriam sibi ferme
                        reddiderant debuit procurari: subinde, et Anglia, et Hispania ut Domesticas
                        Fabricas provehant, Lanam educi vetuerunt.</p>
               <p>Augusta Maria Theresia ut propriis Statibus consulat, a Rege Hispaniae 1768.
                        impetravit, ut eidem gregem Hispanicarum ovium una cum Pastoribus, qui modum
                        oves has curandi Domesticos edoceant, submiserit. Hi Lustrato Utroque
                        Littorali adsitum viae Croaticae Carolinae Locum <emph>Merkopail</emph> pro
                        Sede intertenendi huius gregis delegerunt. Et vero quanquam Locus hic raram
                        et ad apparentiam minime succosam herbam proferat; quanquam praeterea adeo
                        frigidus sit, ut Oves octo ferme mensium spatio in ovili contineri, foenoque
                        interteneri debeant, Oves tamen hae optimo cum successu illic alebantur. Ut
                        earum Species sensim per Regnum propagetur, superfluos arietes privatis, qui
                        Species ovium suarum emendare voluerunt divendi; de modo autem, quo id
                        perfici possit, excusos vernaculis Linguis Libellos vulgari eadem Augusta
                        imperavit. His mediis Industria eo sensim profecit, ut illi, qui arietes
                        eiusmodi comparaverant, praescriptumque cum iis procedendi observarent parem
                        ferme illi, quae in <emph>Merkopail</emph> ab originariis Hispanicis ovibus
                        proferebatur, Lanam produxerint. </p>
               <p>Cum nutritae tanto tempore in ovili peccudes hae, magnam foeni, cuius
                        deffectu via Carolina alioquin laborat, quantitatem consumpserint urgebatur
                        subinde a Gubernio Fluminensi, ut Grex hic alio transponatur, foenumque quod
                        illae hactenus consummebant, ad promovendam per hanc viam vecturisationem
                        conversatur.</p>
               <p>Ne tamen pretiosa haec ovium Species alibi forte degeneret, primum in
                            <emph>Buda-Eörs</emph> periculum factum, mediaque gregis huius pars eo
                        depulsa fuit. Postquam tentamen hoc optatum effectum produxit, statuit
                        Augustus Iosephus IIus ut in <emph>Merkopail</emph> nonnisi, 200 Oves
                        interteneantur, quod supernataverit, per Dominia Cameralia Fundi Religionis,
                        et Studiorum distribuatur, ubique vero eadem quae in <emph>Merkopail</emph>
                        viget, oves curandi ratio observetur. Ita primum in <emph>Berkava</emph> et
                            <emph>Radonicz</emph> Dominio Bachiensi dein 1787., in
                        <emph>Pusztakuta</emph> Dominio Zomboriensi, tum 1788. in
                        <emph>Tarkany</emph> et <emph>Tokod</emph>, successive in <emph>Bozok,
                            Marotki, Kis-Megyer</emph> et <emph>Atsa</emph>, et haec species ovium,
                        et modus eas curandi introductus est. </p>
               <div>
                  <head>Actualis Culturae huius Status.</head>
                  <p>Hac ratione notabilis quidem Lanae Hungaricae pars, longe tamen adhuc
                            infra eam, quam vel solae Germanicae Fabricae requirunt quantitatem
                            emendata fuit. Verum quod in compluribus aliis Productis deesse vidimus,
                            nimirum modum illa in suas pro ratione qualitatis partes dispescendi, id
                            in Lana etiam adhuc desideratur, necdum ea hanc pectendi ratio vulgo
                                <emph>Partassen </emph>invecta est, quae apud alias Nationes viget,
                            et per quam segregata in suas classes Lana cariori divenditur. </p>
               </div>
            </div>
            <div>
               <head>§ 39 Status Actualis Culturae Cornutorum peccorum et Lacticiniorum.</head>
               <p>Paucae iam sunt in Europa Provinciae ubi magna <emph>Boum</emph> armenta,
                            ultimae Pastoralis vitae reliquiae vigeant. Ubique ferme populatio omnes
                            fundos ita occupavit, ut nulla iam pro horum intertentione spatia
                            supersint. In Trans-Danubiana et Trans-Tibiscana in sensu §-i 2i accepta
                            Hungaria exstant adhuc Complura Latifundia, in quibus ita copiosa
                            armenta aluntur, ut vires Proprietariorum plerumque excedat, necessaria
                            in hyeme, pro tanto Animalium Numero Stabula erigere, eademque <emph>de
                                manu</emph> ut dicimus per hoc tempus pabulare. Greges proinde hi,
                            ipsam etiam hyemem in Praediis <emph>sub Dio</emph> exigere, et
                            composito illic in cumulos foeno se sustentare debent. Et tamen in ipsis
                            his armentis et nobilissima Boum Species, et tantus eorum numerus
                            procreatur, ut externum activum Commercium his potissimum sustineatur.</p>
               <p>Vaccae quanquam paris cum Bobus ellegantiae, a copia Lactis non
                            commendantur, quo fit ut de Butyro et Caseo non ea quantitas in Hungaria
                            producatur, quae ab ingenti in tam vasto Regno Vaccarum numero merito
                            exspectari posset. Verum hac quoque in re Industria iam ita evigilavit,
                            ut pro allodialibus non <emph>Hungaricae</emph> sed
                            <emph>Helveticae</emph>, aut <emph>Germanicae</emph> vaccae passim
                            adhiberi incoeperint.</p>
               <p>Caeterum in vicinis Germanicis Provinciis res <emph>peccuaria</emph> et
                                <emph>Lacticinia</emph> plerumque in alpibus floret; in Hungaria
                            loca plana, aut submontosa hunc Industriae ramum montosis Partibus
                            praeceperunt. </p>
            </div>
            <div>
               <head>§.40. Primitiva Equorum Hungaricorum Species.</head>
               <p>Equatia (si pauca domestica excipias) perinde atque armenta in praediis
                            per totum annum <emph>sub Dio</emph> in Hungaria intertenentur. Verum
                            seu quod Equi ita, ut Boves iniurias acris sustinere non possint, seu
                            quod minus conspicuam eorum Speciem Hungari principio statim induxerint,
                            equi Boum praestantiam non aequant. Non deest quidem Hungaricis etiam
                            equis generosus spiritus: possuntque longos praesertim per planitiem
                            cursus, seu ab equite, seu cum minori onere sustinere: Corpus tamen
                            minus spectabile habent, nec trahendis gravioribus oneribus, ita, ut
                            aliarum Gentium Equi pares sunt. Et ideo non multo post atque
                                <emph>Rhedarum</emph> usus apud Nobilitatem invaluit, nonnulli
                            proprietarii grandiores <emph>exteros</emph> Admissarios adhibere, et in
                            Locum <emph>vagae</emph> equorum procreationis domesticum et regulare,
                            quod de <emph>manu</emph> appellare solemus, Caballarum Admissionis
                            Institutum consecari coeperunt. Verum industriam hanc adeo pauci
                            exercebant, ut ne Domesticae quidem Nobilitatis Currus altioris Staturae
                            equis inde provideri potuerint. </p>
               <div type="div4">
                  <head>Origo Instituti Propagationis Equorum altioris Staturae.</head>
                  <p>Interea Commutata Belli gerendi ratio, robustiores pro devehendis
                                exercitus Impedimentis Equos exigere coepit. Interea media inter
                                    <emph>Catafractos</emph> et <emph>Velites, Desultorum</emph>
                                Equitum Classis (<emph>Dragons</emph>) quae maiores tantisper atque
                                    <emph>velites</emph> equos requirit, inducta fuit. Interea
                                denique ipse Commercii Progressus plurium vecturarum, proque harum
                                compendio talium etiam equorum necessitatem produxit, qui devehendis
                                etiam graviter oneratis Currubus pares sint. Omnia haec maternam
                                Augustae Mariae Theresiae Sollicitudinem eo permoverunt, ut
                                emendandae etiam in Hungaria Equorum Speciei Consilium iam Anno
                                1767. susceperit. </p>
               </div>
               <div type="div4">
                  <head>Norma Instituti huius quae sub Maria Theresia viguit.</head>
                  <p>Principio Industria haec tantum Proprietariis commendabatur;
                                iubebantur tamen Magistratus, ut ad hanc Plebem potissimum
                                exciterit, atque id efficere possint, admittenda proceriori
                                Admissario Caballa a contributione immunis pronunciabatur. Anno
                                1774. iam Norma iuxta quam Institutum hoc tractari debeat,
                                vulgabatur decernebaturque premium pro Hinnulo a Normali Admissario
                                procreato, si fuit 1ae Classis 6ti 2di 4ti 3ae 2rum aureorum. Verum
                                diversae Iurisdictiones diversam etiam Benignam hanc ordinationem
                                effectuandi viam iniverunt. Aliqui Comitatus unum aut plura Publica
                                Equatia erexerunt, alii plures altiores Admissarios procurarunt, hos
                                per Districtus Comitatus diviserunt, vicinorumque Rusticorum
                                Caballas iis admitti procurarunt. Alii denique, potentiores tantum
                                Communitates ad comparandos sibi proceros Admisarios disposuerunt.
                                Omnia tamen haec eum tantum effectum produxerant ut apud melius
                                habentes Incolas aliquos proceriores Hinnuli, procreati sint. Apud
                                alios, quorum longe maximus ex numerus, quominus Institutum hoc
                                effectum produxerit <emph>miseria</emph> eorum praepedivit. Ob hanc
                                enim rustici admissis etiam ad proceriores Admissarios Caballis
                                usque Faetus tempus gravissimos saepe labores peragere: ob hanc vix
                                prognatos Hinnulos longa aut molesta itinera simul cum Matre peragi
                                facere debebant, ob hanc hinnulis prima eorum Aetate nec debitam
                                munditiem, nec conveniens pabulum praebere poterant: ob hanc denique
                                eosdem iam 3o Aetatis Anno saepe iniungi facere cogebantur, accessit
                                grave insuper illud Impedimentum, quod multi rustici adeo parvas
                                habuerint Caballas, ut hae proceriores Admissarios sustinere non
                                potuerint. </p>
                  <p>Ad Removenda haec Impedimenta altefata Augusta aliud explanatorium
                                1777. edidit Normale, quo potissimum Civitates ad provehendum hoc
                                Institutum adstringebantur. Rustici ad parcendum faetis Caballis, et
                                Hinnulis monebantur. Coemptio maiorum Caballarum iis praesertim
                                Communitatibus, quae distinctos pro Occurrentibus Transennis equos
                                intertenere solent, indulgebatur. Assecurabantur Rustici, quod
                                prognati ab altioribus Admissariis Hinnuli non limitando pretio, sed
                                erga liberam Conventionem pro usu militari ab iis coemendi sint:
                                Curatores Instituti huius, Agazones et periti Fabri, erga moderata
                                Salaria conducendi Comitatibus admittebantur: denique promittebatur,
                                quod ellustratae e Regiminibus, faetus tamen adhuc capaces Caballae
                                Comitatibus moderato admodum pretio cedendae sint. </p>
                  <p>Ne aliquod progressui Instituti huius adminiculum desit, iussu
                                eiusdem Augustae arendavit Bohemica propagationis Equorum Directio
                                Praedium <emph>Enijed</emph> in Insula <emph>Chalokőz,</emph> et
                                praedium <emph>Ormosz</emph> in Comitatu Borsodiensi situm fine eo,
                                ut Bohemicos illic hinnulos educet eosdemque Comitatibus moderato
                                pretio divendat. Verum institutum istud ennatum subinde 1788. Bellum
                                intercoepit. Industria tamen hac id demum effectum est ut iam 1781.
                                ad coemendos pro equitatu Caesareo-Regio per Hungariam equos
                                Militare Commando Pesthinum submissum fuerit. </p>
               </div>
               <div type="div4">
                  <head>Norma per Iosephum II introducta.</head>
                  <p>Augustus Iosephus II ut Institutum hoc magis adhuc promoveat,
                                coemptos in <emph>Moldavia</emph> et <emph>Ukraina</emph> sexaginta
                                Admissarios Comitatibus gratis distribui iussit ea cum prohibitione,
                                ne ab admissis ad hos rusticorum Caballis quidpiam exigatur. Anno
                                vero 1785. erexit deserviturum potissimum pro adiacentibus
                                Comitatibus Equatium <emph>Mezöhegyessiense</emph>, qua occasione
                                vigentem hactenus Normam tantisper immutavit, nimirum interdixit
                                ille Iurisdictionibus ulteriorem Admissariorum Coemptionem, verum
                                hos iis e dicto equatio moderato pretio Suppeditandos esse
                                declaravit. Praecepit etiam ut Iurisdictiones pro Agazonibus
                                semi-invalidos assummant. Demum et Immunitatem a Contributione et
                                Stabilita 1774. pro singulo hinnulo proemia abolevit, e converso ad
                                provehendum Propagationis equorum Institutum sequentem Normam
                                stabilivit. </p>
                  <p> 1. 1o Ut adiacentibus Equatio <emph>MezöHegyessiensi</emph>
                                Comitatibus 2000 altiores Caballae seligantur, et Singulo Caballae
                                proprietario Schaeda Legitimatoria extradetur.</p>
                  <p> 2. 2o Adveniente Admissionis tempore Admissarii e hoc equatio ad
                                Possessiones illas, ubi Conscriptae eiusmodi Caballae reperiuntur,
                                pro admissione deducantur.</p>
                  <p> 3. 3o Peracta admissione Singulo Caballae Proprietario 1 florenus
                                titulo Doni exolvatur.</p>
                  <p> 4. 4o Liceat Proprietario prognatum ex hac admissione hinnulum cui
                                voluerit, et quanti potuerit, vendere. Quodsi tamen alium emptorem
                                non inveniret debeat Status militaris hinnulum quidem unius anni ab
                                18. usque 24. florenos, duorum vero Annorum a 35 usque 45 florenos,
                                trium vero Annorum a 45 usque 65. denique hinnulum 4 Annorum a 65
                                usque 75 florenos persolvere.</p>
                  <p> 5. 5o Qui ultra tres eiusmodi hinnulos educaverit eidem insuper una
                                Caballo ex eodem equatio dono detur.</p>
                  <p> 6. 6o Si rusticus Caballa egeret, possit hanc e dicto equatio pro
                                3um Annorum Hinnulo obtinere.</p>
               </div>
               <div type="div4">
                  <head>Modo varia Instituti huius manipulatio viget.</head>
                  <p>Quem equatium Mezőhegyessiense Normaque haec 1766. et 1787. in
                                vicinis Comitatibus effectum produxerit; ex actis colligi non
                                potest. Id constat, quod emanatum 1788. Bellum Turcicum omnem hanc
                                manipulationem interceperit, in aliis vero Comitatibus diversa in
                                praesens usque quoad hoc Institutum Norma vigeat. Augusto certe
                                Iosepho II equatium illud adeo Cordi fuit, ut pro stabili eius dote
                                residuos ab intertentione Turmae Praetorianae m/10 Florenos
                                Instituto huic pro stabili dote assignaverit, manipulationemque eius
                                mox finito Bello resummi, interea vero Capitale illud erga interesse
                                elocari iusserit. Hic est actualis Oeconomiae Publicae in Hungaria
                                Status: e quo patet et quantum in ea promovenda Studium postremi duo
                                Imperantes collocaverint? Et quae impedimenta piis eorum Conatibus
                                se obiecerint? Et quousque demum Nationalis Industria singulo hoc in
                                genere provecta sit. </p>
               </div>
            </div>
         </div>
         <div>
            <head>3. Status Actualis Opificiorum, Manufacturarum et Fabricarum</head>
            <div>
               <head>§. 41. Qui sint Opifices, qui manu facturistae?</head>
               <p>Quid Opificii? Quid manufacturae? Quid Fabricae nomine venire debeat, usus
                        necdum satis determinavit, et tamen ut actualis Obiectorum horum in Hungaria
                        Status cognoscatur, distincta singuli huius obiecti Idea, etsi arbitrarie
                        tantum, defigi debet. Omnis illa Industria, quae Crudum aliquod Productum
                        non manibus aut obvio aliquo Instrumento, sed ope complicatorum aliquorum
                        Instrumentorum ita praeparat ut deinde materiale hoc pro
                        <emph>immediato</emph> hominum usu per <emph>Opifices</emph> elaborari
                        possit, pro Manufactura passim habetur. Inde fit, ut qui pannos aut
                        qualescunque setaneas, seu lineas, seu sericeas, seu gozypeaceas materias
                        praeparant, qui Cutes et Coria elaborant, denique qui fornacibus seu
                        metalli, seu vitrifusoriis Operam navant, pro <emph>manufacturistis</emph>:
                        Sartores vero Aulearii (Tappezirer) sutores, Lorarii, Ephipiarii, Fabri
                        diversae speciei, et vitriarii pro <emph>Opificibus</emph> habeantur. Inde
                        etiam fit, ut licet Chartarii Papyrum pro inmediato Statim usu elaborent,
                        quia tamen id non manibus, uti e.g. pectinifices, sed ope molae efficiunt,
                        inter manufacturistas reputentur. </p>
               <div>
                  <head>Quid sit Manufactura.</head>
                  <p>Donec tamen Singularia eiusmodi Individua, ipsas eiusmodi materias
                            seorsim elaborant, cum Opificibus passim Confundi solent. Ita Cerdones,
                            Alutarii, Textores, Singulares Pannifices plerumque inter
                            <emph>Opifices</emph> referuntur. E converso si unus homo aut aliqua
                            Societas tantam crudi alicuius Producti quantitatem praeparet, quantum
                            plurium Magistrorum cum Sodalibus suis opera vix producit; tum demum
                            Institutum hoc nomine <emph>manufacturae</emph> venire solet. Et hoc
                            sensu ipsum etiam stricte dictum <emph>Opificium</emph> in
                                <emph>Manufacturam</emph> transformari potest. Ita Horologiorum
                            Confectio natura sua ad Classem <emph>Opificiorum</emph> pertinet:
                            quodsi tamen Societas coalescat, quas magnam eorum quantitatem fine
                            exercendi cum iis Commercii elaboret iam pro <emph>manufactura</emph>
                            habetur. </p>
                  <p>Ita Typographia Classem <emph>Opificiorum</emph> subit, donec ad
                            pecculiares tantum privatorum Commissiones, prelum exercet; si magnam
                            Librorum copiam etiam pro Commerciali speculatione imprimat, iam transit
                            in <emph>manufacturam</emph>. Ita denique si tale Institutum formetur,
                            in quo seu pretiosior Lignea supellex, quam alias arcutarii singillative
                            conficere solent seu quodcunque aliud Mechanicum Productum in tanta
                            copia elaboretur, ut formale deinde commercium cum elaboratis his
                            exerceri possit, iam Institutum hoc pro <emph>manufactura</emph>
                            reputari consvevit. </p>
               </div>
               <div>
                  <head>Quid Fabrica</head>
                  <p>
                     <emph>Fabricas</emph> et <emph>Manufacturas</emph> usus loquendi passim
                            confundere solet. Aliqui tamen <emph>Caracteristicam</emph> Fabricae
                            notam in eo constituunt, si elaborata eius ope ignis aut aquae
                            perficiantur. Verum in hoc sensu omnis <emph>mola frumentaria</emph>,
                            omnis Fabrina pro <emph>fabrica</emph> reputari deberet, et alioquin
                            explicationi huius usus ipse loquendi repugnat, ubi enim copiosa seu
                            Lanea seu gozypeacea Fabricata unice exercendi Commercii causa
                            elaborantur, licet nullo seu aquae, seu ignis subsidio egeant,
                                <emph>Fabricarum</emph> nomine semper designantur. Forte inter
                            Affinia adeo haec duo obiecta illud Discrimen Statui posset, ut pro
                                <emph>manufactura</emph> id habeatur, ubi elaborata aut tantum
                            minutim, aut et <emph>alla minuta</emph> et <emph>allingrosso</emph>
                            venduntur. Pro <emph>fabrica</emph> vero id reputetur, ubi artefacta
                            tantum <emph>all'Ingrosso</emph> distrahuntur. </p>
               </div>
            </div>
            <div>
               <head>§.42. Actualis Status Opificiorum.</head>
               <p>Si praestitae de his Obiectis Iurisdictionum Relationes ad has Ideas exactae
                        fuissent, pronum foret actualem Obiectorum horum Statum adaequate adumbrare.
                        Nunc cum recentiores et de Opificiis et de Fabricis relationes desiderentur:
                        cum in iis etiam, quae exstant, Singulares manufacturistae, cum Fabricis
                        confundantur: cum ad Complures Tabellae rubricas, in Relationibus non satis
                        determinate respondeatur: denique cum nullo Anno omnes omnium Iurisdictionum
                        relationes confluxerint, Deputatio etiam haec, actualem Obiectorum horum
                        Statum, nonnisi <emph>inadaequate</emph> exhibere potest. </p>
               <p>Maxime completa Opificum Tabella est de Anno 1777. quae in pleno centum
                        Opificum Species exhibet; sed his immixti sunt etiam tales, qui Classem
                        manufacturistarum stricte subeunt; vel uti Pannifices, Tectores aliique.
                        Exhibet illa Magistrorum numerum in 13934., Sodalium in 12316. Tyronum vero
                        in 4671, universim 30921 Individua. An tamen vel haec accurrata fuerit
                        Opificum pro illo Anno Consignatio merito dubitare licet, et inde a 14
                        Annis, numerus eorum forte increvit. Si vel unam 16am numeri illius, idest
                        1932 pro incremento assummamus haberet Hungaria Opifices 32853. </p>
               <p>Quiscunque demum sit positivus Opificum numerus, Opificia in Hungaria non
                        admodum florere vel e Tabella illa satis apparet. Ostendit id primum exiguus
                        Opificiorum Speciei, quae ad plura millia assurgunt numerus; tum improportio
                        intra hos, et totum Populationis Statum; si enim haec spectetur ad 140
                        Individua vix unus Opifex obvenit. Ostendit deinde improportio inter
                        Magistros et Sodales, nam 1605 Sodales pauciores sunt, quam Magistri: ubi in
                        vigente Ceharum Systemate duo adminus Sodales ad Unum Magistrum in Diametro
                        obvenire deberent. Ostendit denique exiguus Tyronum Numerus, qui
                        Succrescentiam Instituti huius efficiunt, ut adeo vereri liceat, ne numerus
                        Opificum Successive decreverit potius, quam accreverit. Inde fit ut tanta
                        Supellectilis imo vestimentorum etiam, quae stricte ad Opificia pertinent
                        quantitas Vienna in Hungariam inferatur; ut Complures Magistri Viennenses
                        Opificia Sua iam in Manufacturas transformaverint, utque ligneroum tantum
                        fabricatorum annua in Regnum inductio 229.361 florenos in Diametro ultimi
                        Decennii efferat. Fit quidem aliquando, ut artefacta eiusmodi e Sola illa
                        opinione illinc procurentur quasi Viennae omnia et cultius et solidius
                        elaborentur; universim tamen inficiari non licet, quod haec Viennae, et in
                        meliori qualitate et leviori pretio haberi possunt. Si id maiori illic
                        Opificum Concurrentiae adscribatur, patet ex hoc ipso Hungariam nec dum
                        Sufficientem Opificum numerum habere: si obvertatur, quod Viennenses
                        Opifices Compendiario quaedam Adminicula quoad eiusmodi Artefacta v.g.
                        Arculariorum opera habeant, quae Hungarici habere non possunt: Caristiam e
                        contra Viennensem in victu et habitatione, Publicaque onera in Calculum
                        revocare oportet. Deinde nec hoc de omnibus, quae Vienna adferri solent,
                        artefactis statuere licet. Cerdones enim, Pileatores, pluresque alii ipsam
                        primam artefacti sui materiam Domi leviori habent, et tamen elaborata sua
                        plerumque Cariori aestimant, quam Viennenses. Est itaque aliquod seu in
                        Spiritu Opificum Hungaricorum, seu in Ceharum Instituto intrinsecum vitium,
                        cui nec illa Legis Sanctione ne Opificibus fundos Oeconomicos emere liceat,
                        nec illa Administrationis Publicae provisione ut Singulis Ceharum
                        Congressibus Magistratualis Persona intersit, adhuc satis obviatum est. </p>
            </div>
            <div>
               <head>§.43. Inadaequatae licet Iurisdictionum Relationes, necessariam
                        Legislationi de Statu Fabricarum notitiam dare possunt.</head>
               <p>
                  <emph>Fabrica</emph>, eo quo §.40 definito est Sensu Sumpta, aut nulla, aut
                        Certe paucae adhuc in Hungaria extant. Nihil itaque obstat, quominus
                        manufacturae et fabricae promiscue pertractentur. Verum harum quoque Status
                        nonnisi inadequate exhiberi potest. Postremae enim, quae exstant de Anno
                        1787 et 1788. Relationes, adeo incompletae sunt ut complures Fabricas ex iis
                        exmissas esse, aliquas vero, quas iam desertae sunt, adhuc memorari privata
                        etiam notitia constet. Ita nulla illic <emph>Typographia</emph>, nec
                        Budensis Currum <emph>Fabrica</emph> memoratur: <emph>Ferrifusoria</emph> in
                        Beregdiensi Comitatu, et <emph>Coctura Salis Nittri</emph> Posonii una
                        tantum exprimitur, quarum tamen plures in Regno numerari palam notum est.
                        Ita <emph>Tinctores</emph> tantum tres iique in Comitatu Thurocziensi
                        specificantur, ubi tamen de solo Indigho * * * ut iam dictum est, de
                        Reliquis autem Coloribus * * * annue infertur, haec autem Colorum quantitas,
                        subtracta etiam, ea, quam pictores assummunt quantitate, plures utique quam
                        tres Tinctores occupare debet: vicissim <emph>Pannificia</emph> Hatvaniensis
                        et Keszteliensis adhuc memorantur, quas tamen iam intercidisse constat. Quod
                        summum est, potuerunt ab eo inde tempore aliquae Fabricae deseri, aliae
                        vicissim exurgere potuerunt. </p>
               <p>Vel inadequatae tamen hae, quas Relationes illae praebent Notitiae, si cum
                        Tabellis Commercialibus combinentur, ad necessariam pro Legislatione de
                        Statu Fabricarum Cognitionem sufficere possunt, neque enim huius interest
                        Omnia minutim nosse sufficit, si Status eorum Fabricatorum cognoscatur,
                        quorum maximus est in Regno usus, et pro quibus maxima vis pecuniae
                        effertur, haec autem ad 4 ferme Capita revocantur 1o ad <emph>Linea,
                        Lanea</emph>, et <emph>Gozypeacea</emph> fabricata. 2o ad <emph>sericeas
                            materias</emph>. 3o ad <emph>Coriorum</emph> praeparationem. Denique 4o
                        ad <emph>metallistica elaborata.</emph>
               </p>
            </div>
            <div>
               <head>§.44. Actualis Status Linearum, Lanearum et Gozypeacearum Fabricarum.</head>
               <p>De Communi Tela, quantum ferme Domestica necessitas exigit, Plebs ipsa
                        fabricare solet. De <emph>nobiliori</emph> e Converso sed adhuc cruda tela
                        aliisque Lineis fabricatis pro 1.042,046 florenis iuxta ultimum Diametrum
                        quotannis invehitur. Coepit tamen iam huius intuitu Domestica Industria in
                        Septentrionalibus Comitatibus ac praesertim in Scepusiensi et 10 oppidis
                        tantisper excitari. In his enim solis 5 Telarum Fabricas Relationes
                        exhibent. Singulares Textrinae non memorantur, quarum tamen notabilem esse
                        in Regno et praecipue in Septentrionalibus illis partibus numerum satis
                        constat, et quorum 10 pro una Fabrica tuto reputari possunt. Memoratus
                        Saepius itinerans Mercator Telam Scepusiensem adeo bonae qualitatis esse
                        pronunciavit, ut Bohemicae nonnisi in gravitate et albedine cedat. Tela si
                        varii eidem Colores imprimantur, pro diversis et domesticae Supellectilis,
                        et externorum vestimentorum Speciebus deservit. Et tamen Relationes
                        Iurisdictionum, unicam hactenus pro praeparandis Telis Fabricam
                        (Leinwand-Vorbereitung) Posonii denotant. </p>
               <p>Pro diversis Laneis et respective Lineis fabricatis iuxta Diametrum ultimi
                        10nnii 849.824 floreni quotannis evehuntur, in Regno nonnisi sex eiusmodi
                        Fabricae specificantur. Harum duae Pestini, tantum cum materiae Rasih dictae
                        praeparatione se occupant. Duabus aliis una in Comitatu Neogradiensi
                        Possessione <emph>Gács</emph>, alia in 16. Oppidis in <emph>Varallya</emph>
                        et flanel et alia Lanea artefacta producunt. Reliquae duae
                        <emph>Posonii</emph> et <emph>Mosonii</emph> diversae speciei Lanea producta
                        elaborant. </p>
               <p>Ad Lanea producta diversae etiam <emph>Pannorum</emph> Species referuntur.
                        Non computatis privatis Franciscanorum Fullonariis, iuxta memoratas
                        Relationes nonnisi 9 Pannificinae in Regno exstant. Nimirum
                        <emph>Posonii</emph>, <emph>Mosonii</emph>. In eiusdem nominis Comitatu
                        possessione <emph>Szigets</emph>, in Castriferreo possessione
                        <emph>Tarcsa</emph>, In Iaurinensi possessione <emph>Szigets</emph>. In
                        Simegdiensi possessione <emph>Nagy-Attad</emph>, in Baranyiensi possessione
                            <emph>Flidar/Hidar</emph>, et 16 Oppidis <emph>Belae</emph> et
                            <emph>Leibczy.</emph> Particulares tamen Pannifices Quinque Ecclesiis 7
                        in Comitatu Barsiensi possessione <emph>Kis-Tapolcza</emph> 5, in Maroth 8.
                        et in Comitatu Thurocziensi 5. adeo universim 25 memorantur. Paucae hae
                        Fabricae necessitates Regni adeo non explevit, ut pro diversae Speciei
                        pannis 789.113 floreni efferantur. </p>
               <p>
                  <emph>Gozypeacea</emph> fabricata 477.732 florenos singulo Anno e Regno
                        exportant. Et tamen fide dictarum Relationum, non nisi 3 eiusmodi Fabricae
                        in Regno reperiuntur: nempe in Nittriensi Comitatu possessione
                        <emph>Salsin</emph>, et Posoniensi Possessione <emph>Deveny</emph> et
                            <emph>Cseklész</emph> de postrema, an adhuc vel exstant dubitare licet.
                    </p>
            </div>
            <div>
               <head>§.45. Actualis Status Filaturae seu Neturae.</head>
               <p>Omnes hae seu <emph>Lineae</emph> seu <emph>Laneae</emph> seu
                            <emph>Gozypeaceae </emph>fabricae non possunt excitari, nisi Plebis
                        Industria ad <emph>filaturam</emph> seu Neturam animetur. Hanc vero solae
                        foeminae in sufficienti pro multis aut magnis fabricis quantitate perficere
                        non possunt. Quare in omnibus Provinciis ubi eiusmodi Fabricae florent, iam
                        viri etiam ad manus filaturae admovendas dispositi sunt. Saepe ne sic quidem
                        necessitates Fabricae sola vicinia explere potest, verum defilandum
                        materiale per remotiores etiam partes distribui solet. </p>
               <p>Augustus Iosephus II. Ut in Hungaria Viri etiam Plebeii ad filaturam
                        excitentur, iteratim demandaverat eo potissimum persuasus argumento quod
                        alioquin pauci eorum elaborandis in aliquod vitae subsidium quibusdam
                        artefactis per <emph>hyemem</emph> tempus impendant, sed hanc pars longe
                        maxima otiose consummat. Verum irradicata est apud Plebeios Hungaros ab hoc,
                        velut <emph>muliebri</emph> labore aversio, quam praesens etiam
                            <emph>utilitas</emph> vix; sola forte <emph>necesitas</emph> suo tempore
                        vincet. Interea apparet e Relationibus quod Anno 1787. in Solo Oppido
                            <emph>Papa</emph> 4716 Librae Lanae pro Mosoniensi Fabrica defilatae
                        sint: Id tamen relatio non exprimit, an totam hanc <emph>Filaturam</emph>
                        solae mulieres vel aliquam etiam partem viri perfecerint. Quis sit ad
                        reliquas, quas supra memoravimus <emph>Lineas</emph>, <emph>Laneas</emph> et
                            <emph>Gozypeaceas</emph> Fabricas Filaturae progressus? Relationes non
                        exhibent. E Commercialibus tamen Tabellis constat, quod Filaturae omnis
                        generis pro 183120 florenis iuxta ultimum Diametrum e vicinis Provinciis
                        quotannis inducantur, adeoque satis apparet et quod Domestica Industria, ne
                        paucas quidem, quas Hungaria habet fabricas adhuc provideat, et quod
                        filatura in Germanicis Provinciis iam eo provecta sit, ut licet magnas et
                        copiosas fabricas habeant, ultra tamen harum necessitatem notabilem illius
                        quantitatem etiam exportare possint. </p>
               <div>
                  <head>Machinae, quae Filaturam supplere possunt.</head>
                  <p>Si quae Provincia aut paucas adhuc a Laboribus Agriculturae residuas
                            manus habet, aut fabricae omnis generis in ea ita invaluerunt, ut earum
                            aliquae iam Laboratorum deffectum patiantur, tum demum interest talium
                            praesertim Laborum, qui multas manus requirunt, compendia per idoneas
                                <emph>Machinas</emph> procurare. In primo casu Hungaria in altero
                            Anglia versatur. Quare cum plane <emph>filatura</emph>, si <emph>Lineae
                                Laneae Gozypiaceae</emph> Fabricae efflorescant, magnum numerum
                            Laboratorum exigat, invenit Anglicana Industria Machinam, quae ingens in
                            Labore Filaturae Compendium adfert. Comes Rubini (uti e praestita post
                            occularem probam Magistratus Relatione apparet) Anno 1787 talem,
                            nescitur tamen, an ad Anglicanum, vel vero alium Mechanismum Constructam
                            Machinam <emph>Posonii</emph> excitavit, ope cuius una Persona de
                            crassiori filatura 6, de mediocri 4, de subtiliori vero filatura 2,5
                            Libras diei Spatio producere potuit. Recentissime attulit Zelosus
                            Patriae Civis, modulum ipsius Anglicanae Machinae, spesque est, ut eadem
                            proximius etiam in Natura erigatur. Si propitia Hungariae Sors Machinas
                            eiusmodi invalescere admiserit, Fabricae quarum fundamentum Filatura
                            constituit, post non multum tempus radices in Regno figent: secus
                            Fabricae hae nonnisi tardissime exurgent; licet enim Filaturae Labor in
                            hyeme, adeoque absque agriculturae detrimento peragatur; licet Regnum
                            tantam iam habeat Populationem, ut si omnes otiosae per hyemem plebeiae
                            manus operi huic impendantur, hae necessariam pro qualicunque Fabricarum
                            numero quantitatem producere possint, aversio tamen virorum ab hoc
                            labore, foeminarum vero lenta in ducendis pro vario Fabricarum usu
                            filis, Instructio, longissimam Instituto huic moram iniicient. </p>
               </div>
            </div>
            <div>
               <head>§.46. Status Filatoriorum in Hungaria.</head>
               <p>
                  <emph>Deglomeratio</emph> Crudam tantum <emph>Serico</emph> dat
                        praeparationem. Ut textrinam subire possit, debet praevie per
                            <emph>Filatorium</emph> elaborari; sicut itaque <emph>Lineae,
                        Laneae</emph> et <emph>Gozypeaceae</emph> Fabricae sine Netura, ita
                            <emph>Sericeae</emph> sine sufficientibus <emph>Filatoriis</emph>
                        exurgere non possunt. Primum in Hungaria <emph>Eszekini manuale</emph> id
                        est quod manu movetur <emph>Filatorium</emph> erectum fuit, verum cum
                        nonnisi 12. Centenarios defilare potuerit, crescente Serici productione
                        Camera subinde <emph>Fluviale</emph>
                  <emph>Budae</emph> excitavit, quod iam 50 Centenarios elaborare potest.
                        Utrumque tardius tantisper, ac opportuit surrexit. Neque enim Eszekiense et
                        currenti, et illi quod iam anterioribus annis productum fuit, serico
                        defilando suffecit, neque Budense increscentem usque sui erectionem serici
                        productionem simul cum eo, quod annue procreabatur, sustinere potuit. Debuit
                        itaque magna deglomerati tantum Serici Copia pluribus Annis haerere, Sericum
                        autem ni ocyus defiletur, multa in labore <emph>defilationis</emph> dare
                        solet <emph>reiectamenta</emph>. Inde factum fuit ut principio anceps fuerit
                        Serici Hungarici existimatio, utve Camera tales inire debuerit Contractus,
                        vigore quorum Libram nonnisi a 7 florenis per <emph>aversionem</emph>
                        hodiedum divendit. Cum nec haec duo filatoria sufficerent,
                        <emph>Valere</emph> velorum Fabricator aliud Pesthini erexit, quod equis
                        movetur, et 30 circiter Centennarios elaborare potest. Surrexerunt deinde
                            <emph>manualia</emph> in <emph>Banatu</emph> et <emph>Belovarini</emph>
                        in <emph>Generalatu</emph> Varasdinensi, quas 20 forte Centenarios defilare
                        possunt. <emph>Budae</emph> Mazzucato novum 25 Centenariorum Capax
                        construere coepit, sed necdum ad perfectionem deduxit. Habuit itaque
                        Hungaria capacia defilandis 122 Centenariis Filatoria: verum in
                        Constructionem Cameralis Budensis, tanti deffectus irrepserunt, ut sub
                        repetitis reparationibus plus ferme vacaverit, quod opus exercuit. Magna
                        etiam adhuc fuit de Serico tantum deglomerato priorum Annorum remanentia.
                        Productio Anni 1785i et forte etiam 1786i et 1787, capacitatem Omnium
                        filatorium multis Centenariis superavit: ipse ille licet exter Mercator, cui
                        Camera residuam a necessitatibus paucorum, quos Regnum numerat, fabricantium
                        serici quantitatem cedere debuit, hanc cum nullum adhuc alibi exstaret, in
                        Hungaricis Filatoriis debuit defilare, sicque remanentiae de Anno in Annum
                        cumulabantur. Circumstantia haec ansam praebuit <emph>Speculationi
                        illi</emph> ut ad Computum Serici Hungarici (Germanicae enim Provinciae
                        nullum ferme producunt) novum Viennae Filatorium sit erectum. Ita totum
                        illud, quod Camera Mercatori illi vendere debet Sericum Viennae defilari
                        coepit. Non multo postea intercessit Circumstantiarum Complicatio, ut ipsum
                        Camerale Budense Filatorium extra omnem motum positum fuerit; quae res eum
                        produxit effectum, ut non pauci privati, aut deglomeratum suum sericum
                        Viennam vendere, aut si materias sibi inde praeparari maluerunt, illud ibi
                        defilari curare debuerint. Nunc cum Serici productio ut § 33. ostensum est
                        vehementer decreverit, et eius etiam quae producitur notabilem quantitatem
                        adhuc exter ille Mercator percipiat, possunt fortasse residua in Regno
                        Filatoria, totam modernam Serici procreationem sustinere. Quodsi tamen
                        resuscitata localium Magistratuum Industria, cultura eius nova iterum ut
                        sperare licet, acceperit Incrementa: quodsi expiraturo propediem, quem
                        Camera cum Mercatore illo iniverat contractu, Camerale Sericum e Regno
                        exportatum non fuerit, intererit certo Publici, ut et Camerale Budense denuo
                        ad motum reponatur, et Mazzucatianum perficiatur, et pro ratione crescentis
                        Producti huius plura etiam subinde idoneis Locis Filatoria excitentur. </p>
            </div>
            <div>
               <head>§.47. Actualis Status Fabricarum Sericearum.</head>
               <p>In Regno, quod Sericum producit, Fabricae Filatoriorum Loca suapte sequi
                        solent: <emph>Sericum</emph> enim non requirit <emph>manualem
                        filaturam</emph>, velut <emph>Linum, Lana</emph> et <emph>Gozzipium</emph>,
                        adeoque neque per Provinciam, uti haec Producta, pro defilaitone distribui
                        potest, sed haec in certis Locis, per machinam <emph>filatoriam</emph>
                        peragi debet. Postquam Galletarum productio invalescit, pauperrimi tantum
                        Producentes illic in Natura vendunt. Qui tantisper melius habent eas prius
                            <emph>deglomerari</emph> curare, sicque crudum sericum vendere solent.
                        Quibus maiores sunt facultates (et hi plurimum sericearum materiarum usum
                        plerumque habent) ut Sumptuum compendium faciant, sericum insuper
                            <emph>defilari</emph> curare, sicque iam defilatum fabricanti pro
                        elaboranda, quam cupiunt, materia tradere consueverunt; iam vero Naturale
                        est ut Proprietarii eiusmodi Serici malint illud fabricanti, qui in Loco
                        Filatorii degit, modo artem suam rite calleat, concredere, quod in alium
                        iterum Locum, cum Sumptibus et molestia pro elaboratione transferre, unde
                        suapte consequitur, quod Fabricantes, qui in Loco Filatorii degunt, plurimos
                        Labores obtinere debeant. Fabricae autem Loca illa, in quibus plurima est
                        Laboris adeoque merendi Laboris <add>occasio</add> suapte consectantur.
                        Apparet itaque quod Fabricae Sericeae Filatoriorum Loca Suapte consectentur
                        et Suapte si unquam Defilatoriae Lini, Lanae et Gozzipii Machinae de quibus
                        §o 45o mentio facta est, invaluerint, cessante manuali filatura, idem
                        effectus etiam quoad horum Productorum Fabricas Suapte consequetur. </p>
               <p>Caeterum Regnum quod Sericum producit, si vicinarum sibi Regionum Clima
                        producto huic adversetur, Sericeas Fabricas proprias efficere sibi potest;
                        omne enim materiale in Loco productionis Leviori venit, quam si Longinqui
                        transportus et Tricesimae Sumptus sustinere debeat. Fabricae autem, quibus
                        prima materia leviori venit, artefacta etiam sua meliori pretio dare sicque
                        aliis distractionem praeripere possunt. Cum Hungaria iam inde a 27 Annis
                        Sericum colat, vicinarum vero Provinciarum Clima (Si Valachiam et Moldaviam,
                        quarum Populi nullum Benigni Climatis sui usum faciunt, excipias) Producto
                        huic resistat, poterant in illa Sericeae Fabricae iam admodum efflorescere.
                        Interest proinde ut Actualis earum Statum attentius tantisper expendatur. </p>
               <p>E puro Serico producuntur Vela Crassiora vulgo <emph>Flor</emph>, subtiliora
                        vulgo <emph>Sintuch</emph>, Bissus seu Holosericum et variae proprie dictae
                        Sericeae et semi Sericeae materiae. Pestini exstat iam insignis velorum
                        crassiorum Fabrica, cum proprio Filatorio, quae non Hungaricas tantum
                        Provincias providet sed notabilem insuper mercis huius Quantitatem in
                        vicinas Provincias divendit, Posonii una Fabrica unice Conficiendis
                        Subtilioribus velis id est <emph>Fintuch</emph> incumbit, alia, praeter
                        caeteras materiarum species, aliquam etiam horum velorum quantitatem
                        producit, utraque tamen longissime adhuc abest vel a domestica Consumptione:
                        Pestini duo manufacturistae elaborando Bisso Operam navant, qui cum exiguam
                        producant quantitatem formali Bissi Fabrica Regnum adhuc carere apparet.
                        Elaborandis variis Sericeis et Semi Sericeis materiis Posonii 1. Budae 1.
                        Pestini 4. in Banatu 1. Eszekini 1. et Belovarini in Generalatu Varasdinensi
                        1, adeoque universim 9. Fabricantes incumbunt. Verum horum plerique unam
                        tantum aliamve Textrinam occupant, solus Budensis pro ratione
                        Circumstantiarum a 5 usque 8 Textrinas exercere solet. Cum sericum in ipsa
                        iam deglomeratione diversas accipiat Classes, quae Technicis terminis
                            <emph>Floret</emph>, <emph>Strusi</emph> et <emph>Sbusi</emph>
                        appellantur, ubi Sericum elaboratur, ubi e deterioribus etiam his Speciebus
                        aut homogeneae materiae, aut alia varia artefacta accessorie elaborari
                        consueverunt reiectamenta ipsa vulgo <emph>Straccie</emph> quae amplius texi
                        non possunt per manualem filaturam praeparantur diversaque inde artefacta
                        conficiuntur. Industria haec iam in Hungaricis etiam Fabricis initium
                        sumpsit; Budae et Pestini tantisper etiam provehi coepit. Verum Species et
                        quantitatem artefactorum horam ex actis Publicis necdam licuit determinare. </p>
               <p>Si omnium harum Fabricarum situs spectetur, eas ubique ad Filetoriorum Loca
                        Collocatas esse apparebit. Tantum Posonium vicinae Austriae aliquas earum
                        detulit. Si tota, quam illae producunt elaboratorum Summa, in reflexionem
                        summatur, haec adeo exigua est, ut impedire non potuerit, ne Luxus
                        Articulorum horum Inductionem inde ab aliquo tempore de Anno in Annum
                        maiorem efficiat. Nam iuxta Diametrum ultimi Decennii pro Sericeis et Semi
                        Sericeis materiis 585443. floreni quotannis evehuntur. Causa lenti huius
                        Sericearum Fabricarum progressus partim 33o partim Superiori §-o iam
                        indicatae sunt, nimirum perdurans adhuc dispendiosus deglomerationis modus,
                        erecta tardius ac oportuit Filatoria, ipsa demum Crudi Serici productio,
                        inde ab Anno 1788. diminuta, si his addatur erectum iam Viennae Filatorium,
                        admissaque in Germanicas Provincias Crudi Hungarici Serici absque omni
                        Portorio Inductio, facile apparebit Sericeas in Regno Fabricas iam ita
                        nutare, ut nisi Publica Providentia modum posuerit, eas proxime prorsus
                        collabescere oporteat. In Particulari si expirante Camerali Contractu
                        Camerale Sericum absque Reflexione ad domesticos Fabricantes, per
                            <emph>auctionem</emph> divenditum fuerit, naturalis inter Quaestores
                        Aemulatio efficiet, ut exteri illud eo, quo nunc exoticum emunt pretio
                        persolvant: quod quidam pretium domestici, quibus brevior adhuc supelllex
                        vix poterunt sustinere. Sericum autem illud, quod privati producunt vix unum
                        Filatorium vix sex, septemve Textrinas poterit occupare. </p>
            </div>
            <div>
               <head>§.48. Actualis Status Fabricarum Coriacearum.</head>
               <p>In Relationibus Iurisdictionum septem tantum Cerdonariae Fabricae
                        exprimuntur, nimirum in <emph>Baranyiensi</emph> possessione <emph>Sikloss
                        </emph>et <emph>Nemes Urogh</emph>; in <emph>16 oppidis</emph> in
                            <emph>Bela-Felka, Sancto Georgio, Rusquini et Mathiaevilla.</emph>
                        Alutaria vero <emph>Sopronii</emph> indicatur. Novem praeterea
                            <emph>cerdones</emph> in eodem <emph>Baranyiensi</emph> comitatu nempe
                        Quinqueecclesiensis 4 et in Böly 5; alutarii vero in eodem Boly 4
                        memorantur. An non tamen singulares aliqui cerdones fabricarum numerum
                        ingressi sunt, tuto statuere non licet. Utcumque sit, omnis haec industria
                        domesticae consumptioni adeo non sufficit ut cutes et pelles pro 257.023
                        florenis efferantur. <add>Pellicea</add>1 e contra et coriacea
                        fabricata pro 261.116 florenis iuxta ultimum diametrum invehantur. </p>
               <p>
                  <emph>Passivus</emph> hic pro Hungaria articulus triplicem ramum habet;
                        nimirum cornutorum aliorumque animalium <emph>cutes, hircinas pelles</emph>,
                        e quibus <emph>cordovan</emph> conficitur et <emph>lora</emph>. Primae
                        speciei elaboratis Hungaria, quanquam et superfluas cutes et necessarium pro
                        cerdonariis elaboratis alumen uti et gallas quercinas domi habeat, e vicinis
                        Germanicis provinciis providetur. Nimirum in his populatio curaque publica
                        administrationis industriam adeo iam intendit ut earum fabricantes non
                        obstantibus et transportus et tricesimae sumptibus crudas pelles educere,
                        elaboratas vero denuo in Hungariam cum lucro revehere possint. Pelles
                            <emph>Sattyan</emph> et cordovan conficiendi modum Turcae diu proprium
                        habuerunt. Nunc fide memoratarum relationum Quinqueecclesiis unus, et in 16
                        Oppidis 4 fabricantes, nimirum <emph>Igloviae, Varallyae, Laibcii et
                            Olaszini</emph> industriam hanc exercent. Itinerans mercator qualitatem
                        praeparatarum per eos eiusmodi pellium dilaudat, has tamen necdum eo
                        perductas esse agnoscit ut aquam ita prouti Turcicae arceant; quaestores et
                        barones <emph>Tamaiani</emph> et <emph>Zagardi</emph> se detegisse referunt
                        quoad praeparandas in perfecta qualitate has pelles, herba
                        <emph>scombria</emph> dicta necessaria sit, haec autem unice e Moldavia
                        haberi possit, si obtento herbae huius <emph>prototypon</emph> eadem per
                        Hungariam rite perquiratur, posset fortasse eadem et hic reperiri. </p>
               <p>
                  <emph>Lora</emph> ac praesertim eam quae Bagaria appellatur speciem
                        conficiendi modum Moscovitae proprium adhuc habent, sed horum importatio nec
                        magnam summam efficit, et haec pro aliquo mercium Hungaricarum, quibus
                        Moscovia vicissim eget, aequivalenti tuto tolerari potest. </p>
            </div>
            <div>
               <head>§.49. Status Actualis Fabricarum metallisticarum.</head>
               <p>Metallisticae Fabricae ad <emph>Ferreas Cupreas</emph>, et sic dictas
                            <emph>Norimbergenses</emph> ferme revocantur. Fornacem ferri Liquatoriam
                        unam tantum in Relationibus memorari plures tamen existere iam supra dictum
                        est. Determinatum tamen earum Numerum tuto statuere non licet.
                        Ferri-Cusorias Officinas id est malleaturas ferri, dictae relationes novem
                        exprimunt, nimirum in <emph>Abarujvariensi</emph> Cassoviae et possessione
                        Hamor. in <emph>Gőmőriensi</emph> possessione Hetly, in Beregsiensi
                        possessione Szelesto; Bihariensi possessione Vaskot; <emph>Veszpri
                        miensi</emph> possessione Kislod et Igloviae tres. Qui malleatum iam ferrum
                        in varias utensilium formas elaborat plures quidem sparsim per Regnum
                        Opifices dari constat, formalis tamen ferreorum Instrumentorum Fabrica in
                        Relationibus nulla memoratur. Quo fit, ut de ferreis fabricatis pro 27388
                        florenis quotannis inferatur. Sed quod mirum quando de ipso crudo ferro in
                        Hungaria <emph>adeo</emph> parum producitur ut de hoc articulo pro 121.919
                        florenis quotannis invehatur. </p>
               <p>Formalis <emph>Cupreorum</emph> Artefactorum Fabricantis Relationes de Anno
                        1788. unius tantum <emph>Budae</emph> meminere, qui variam Turcis familiarem
                        Supellectilem conficiebat, et ideo officinam suam nomine <emph>Orientalis
                            Fabricae</emph> insignavit. Verum unius tantum Magistri cum uno aliove
                        Sodali Labor titulo Fabricae venire non potest. Imo an non exortum hoc Anno
                        Turcicum Bellum huius etiam Fabricantis industriam interceperit? Ex actis
                        elici non potest, constat tamen ex commercialibus Tabellis, quod iuxta
                        ultimum Diametrum de cupreis artefactis quotannis 21232 florenis plus
                        educatur, quam invehitur. Haec est itaque unica artefactorum Species,
                        respectu cuius Hungaria in <emph>Activo</emph> versatur, et hoc emolumentum
                        non Fabricae, sed copiosi Singulares fabricantes praestant; evidenti sane
                        argumento, quod alia etiam artefacta florere possint sine Fabricis, modo
                        copiosi singulares Fabricantes adsint. </p>
               <p>Norimbergenses sic dictae Fabricae cum variam minutiorem Supellectilem etiam
                        e metallis elaborent; ad Cathegoriam hanc pariter referri posse videntur.
                        Fabrica eiusmodi una in Comitatu Castriferreo, possessione
                        <emph>Lepesdorf</emph>, alia <emph>Posonii</emph> memoratur, sed hae Regno
                        adeo non sufficiunt, ut 1786. pro mercibus huius generis * * * floreni
                        quotannis elati sint. </p>
            </div>
            <div>
               <head>§.50. Actualis Status Reliquarum Fabricarum.</head>
               <p>Reliquae Fabricae minorem subeunt Considerationem, cum earum elaborata minus
                        notabilem vim peccuniae evehant. Ut tamen artificialis Incolarum Industriae
                        Status penitius cognoscatur, iuvat has quoque exhibere. </p>
               <p>Relationes Iurisdictionum 23 universim Vitriarias exhibent: nimirum in
                            <emph>Zagrabiensi</emph> possessione <emph>Szusicza, Ver?cziensi
                        </emph>possessione <emph>Szova</emph>. In Simegsiensi Pago
                        <emph>Harszag.</emph> in <emph>Baranyiensi</emph> Possessione Hoszutesény et
                        Barkocza. Tres in <emph>Veszprimiensi</emph> in Varoslod, Urkut, Lorkut, et
                        CsesLanya, adeoque quatuor, Bihariensi Oppido Bell; Szasmariensi possessione
                        Hutta, <emph>Hevessiensi</emph> in Sylva Paradiensi, Szuhaniensi et
                        Hasznaliensi, adeoque tres, <emph>Borsodiensi</emph> oppido
                        <emph>Diosgyör</emph>: in <emph>Abaujvariensi</emph> Possessione Ujhutta,
                        Holohaza et Nagy Szalancz. In <emph>Tornensi</emph> possessione
                            <emph>Nagy-Szalancz</emph> et Tuzén, in <emph>Zoliensi</emph>
                        possessione Miklosfalva et Veglér Hutta, et in <emph>Barsiensi</emph> in
                        Németh et Ebedecz adeoque duas. </p>
               <p>
                  <emph>Papyraceas</emph> exhibent 16. nimirum in <emph>Barsiensi</emph> in
                        Ebedecz et Nemes Kosztolyan adeoque duas: in Abanjvariensi
                        <emph>Cassoviae</emph> et possessione Poprad. In <emph>Thurocziensi</emph>
                        in Neczpoll et <emph>Zino-Varallya</emph> in <emph>Zoliensi</emph> Neosoly
                        et Zolyulipts, in <emph>Scepusiensi</emph> in Oppido Teplicz et Tizalok. In
                            <emph>Gömoriensi</emph> Rosnaviae Ochrinae, Rochfalva et Muranyala. In
                            <emph>Baranyiensi</emph> Quinque Ecclesiis et Olaszini. Testaces
                        nobiliores vulgo maiolicas dictas quatuor nempe in <emph>Hontensi</emph>,
                        possessione Pangyolok, <emph>Pesthiensi Budae, Nittriensi</emph> Holits, et
                        Comaromiensi Tovanos. </p>
               <p>Referunt praeterea <emph>Posonii</emph> duas minorum Speculorum, Cerussa una,
                        et Acuariam 1. <emph>Pestini</emph> Telae Ceratae vulgo
                        <emph>Wachs-Leinwand</emph> 1. Cinerum clavellatorum tantum in Civitate S.
                        Georgii, et Cocturae Salis Nittri <emph>Posonii</emph> meminerunt. Sed hae
                        pluribus in Locis exerceri palam constat. </p>
               <p>Fabricantis Tabacae unius tantum in Comitatu Castriferrei, possessione Tarcsa
                        Relationes meminerunt. Constat tamen Complures eorum per Regnum Sparsos
                        esse, qui domesticam consumptionem abunde explent. Unus <emph>Budae</emph>
                        alter <emph>Lendvae</emph> iam Hispanicam imitantur, eiusque aliquam
                        quantitatem etiam extra Regnum distrahunt. <emph>Flumine</emph> exstat iam
                        formalis Fabrica quae Tabacam ope molae praeparat, et notabilem eius
                        quantitatem quotannis ad exteras Provincias effert. Omnium Fabricarum harum
                        Loca ideo designanda esse videbantur, et ut mutationes, quae a postremo, quo
                        Relationes praestitae sunt, anno intervenerunt, facilius possint observari,
                        et ut appareat quorsum quae Industriae Species Suapte inclinet; patet nempe
                        ex his quod Fabricae universim ac praesertim <emph>Laneae</emph> et
                            <emph>Gozypeaceae</emph> ad viciniam Germanicarum Provinciarum
                        surrexerint, quod Lineae in 16 Oppidis, vicinisque sterilioribus et frigidis
                        Comitatibus pululare incipiant: denique quod <emph>metallisticae</emph> et
                            <emph>vitriariae </emph>in montanis et sylvosis Comitatibus sint
                        ennatae: <emph>Sericeae </emph>vero <emph>Budae</emph> et Pestini Sedem
                        figere velle videantur. </p>
               <p>Caeterum ut adaequatiis Fabricarum Status cognoscatur, insuper nosse iuvaret:
                        quot Personas non modo Fabricae, sed ipsi etiam stricte dicti Fabricantes
                        occupent? quantam Singula elaboratorum quantitatem producat? et quae sit
                        mercium harum qualitas? Sed hae e relationibus elici non possunt, Solus
                        Personarum, quas Fabricae occupant numerus, sed fluctuante admodum Calculo
                        ad 9395 Individua evaluari potest. </p>
            </div>
            <div>
               <head>§.51. Quousque processerit Nationalis Industria in Fabricis?</head>
               <p>Crescens tamen haec Nationalis Industria eum tantum hactenus sensibilem
                        effectum produxisse observatur, quod vilioris qualitatis pannus Turcicus
                            <emph>Aba</emph> dictus: communia item Turcica vela coerulea: nec non
                        certum pariter caerulei coloris Laneum fabricatum <emph>Bagasia</emph>
                        dictum, prorsus eliminata sint; quodve pro elaboratis coriis, praesertim
                        vero pro pellibus <emph>Sattyan</emph> et <emph>Cordovan</emph> Longe
                        pauciores atque anterioribus annis Summae in Turciam evehantur. </p>
               <p>Interea constat, quod complures pannificinae <emph>Lineae</emph>
                  <emph>Laneae Coriaceae</emph> aliaeque complures Fabricae, licet prima earum
                        materia domi habeatur, et elaboratarum, quas illae conficiunt, plurimus sit
                        in Regno usus, notabilibus saepe sumptibus in Regno excitatae, non multo
                        tamen post interciderint. Ipse ille, quem exhibuimus actualis earum Status
                        tantis, quas Administratio Publica in earum Incrementum per medium id
                        Saeculum impendit, curis<note/> minus respondere videtur. </p>
               <div>
                  <head>Intrinsecae Lenti in Hungaria Fabricarum Progressus causae:</head>
                  <p>Verum erectae iam Fabricae, si per Nobiles excitatae fuerant, internis
                            manipulationis vitiis; si professionistae eas susceperunt, deffectu
                            necessarii, ad sustinendas praeliminares expensas, fundi, collabi
                            debuerant. Universim autem Lenti adeo Fabricarum in Hungaria progressus
                            aliae sunt <emph>intrinsecae</emph> aliae <emph>exstrinsecae</emph>
                            causae. </p>
                  <p>Quod primas attinet: tritum est illud adagium, quod Industriae mater sit
                                <emph>necessitas</emph>. Haec eos Populos, quibus ingratum, quod
                            colunt, solum necessaria sustinendae vitae media praebere non potest, ad
                                <emph>opificia</emph> et <emph>artes</emph> consectandas mature
                            impulit. Apud alios quibus fertilior tantisper Regio obtigit
                            Populationis Incrementum eandem, quod apud priores, Soli Sterilitas
                            produxit necessitatem. Si Regio in qua seu Soli Sterilitas seu aucta
                            vehementer Populatio artes et opificia iam provexit, alteri fertiliori,
                            sed minus populosae Provinciae adiaceat, solent quidem aliqui opifices
                            et artistae ex illa, in hanc sponte immigrare, sed hi aut in arte sua
                            minus versati sunt, aut necessario ad eam provehendam Nervo
                            destituuntur, aut adeo exiguum Numerum efficiunt, ut nec Domesticae
                            talis Provinciae necessitati respondeant. Qui et arte et Nervo pollent,
                            cum Regio in qua artes iam effloruerunt, plurae vitae oblectamenta
                            praebeat, malunt e transmissis via Commercii in fertiliorem illam
                            Regionem artefactis penum suam domi augere. In fertiliori e contra
                            Regione illis maiores Proprietarii, cum exotica artefacta pro
                            provenientibus e fructu agriculturae, et rei pecuariae<note>3</note> peccuniis facile
                            habere possint, invehendis artibus haud incumbunt. Minores Proprietarii
                            uti et aliae inferiores Civium Classes, requisito ad id Nervo
                            destituuntur: quodsi hic quoque uni alterive, qui ad excitandas artes
                            propendet praesto sit, necdum Sufficientes, quae pro Fabricis copiosae
                            requiruntur, manus adsunt; civium enim classis vix opificiis sufficit:
                            plebem in fertilioribus partibus agricultura et res peccuaria totam
                            occupat. Ipsi Steriliorum partium Incolae necessaria vitae alimenta,
                            exigua Industria, e fertiliori vicinia sibi possunt procurare; quare si
                            quis etiam aliquam fabricam excitet, principio statim cum defectu
                            necessariarum manuum debet colluctari. Quodsi has quoque procuravit, cum
                            novo adhuc in Regno tali fabricarum obiecto administratio publica nullam
                            quoad Fabricas Politiam defixerit, Tyrones, et Sodales saepe admodum
                            intempestive heros suos deserere solent. Et hae sunt intrinsecae causae,
                            quae sicut in omni tantisper fertiliori, et mediocriter Populosa
                            Provincia, ita etiam in Hungaria Fabricarum progressum morabantur.<note>4</note>
                  </p>
               </div>
               <div>
                  <head>Extrinsecae Languoris huius Causae.</head>
                  <p>Extrinsecae, Lenti in Hungaria manufacturarum progressus causae, ad
                                <emph>rivalitatem</emph> Germanicarum Provinciarum Fabricarum, et
                                <emph>Vectigal</emph> Tricesimale revocantur. </p>
                  <p>Quod primum attinet: etiamsi omnes illae, quae praemissae sunt,
                                <emph>intrinsecae</emph> causae absint, principio tamen dum quaedam
                            Fabrica exurgit, graves quos requirit sumptus, multis eam
                            Difficultatibus obiiciunt. Necessariorum enim <emph>Aedificiorum</emph>
                            Constructio, et pretiosiorum saepe <emph>Instrumentorum</emph>
                            Comparatio, praeliminares, qui nullum Interusurium proferunt Sumptus
                            requirunt. Hos sequitur regni sitorum <emph>materialium</emph> Coemptio,
                            et Tyronum <emph>Sodaliumque</emph> merces, quas perinde antea exolvi
                            debent, quod fabrica Proprietario vel teruntium inferat. </p>
                  <p>Paucis Professionistis tanta est aeris Supellex, ut omnes hos sumptus e
                            proprio sustinere possint. Debent itaque necessarias ad id Summas mutuo
                            levare. Iam vero novo alicui Fabricanti raro ea felicitas obtigit, ut
                            primis statim annis e lucro Fabricae et vitam sustentare, et requisita
                            materialia parato exolvere, et Tyronibus Sodalibusque mercedem exacte
                            dependere, et insuper Contractorum Debitorum Interusuria rite depurare
                            possit, et tamen ni id praestet, iam <emph>Creditum</emph> eius
                            vacillare incipit: Collapsurum penitus, si pluribus annis Interusuria
                            persolvere intermittat. </p>
                  <p>Quodsi etiam adeo Lucrosum sit, Fabricae alicuius Institutum, ut Omnia
                            haec onera tollerare possit, necessaria tamen pro eius erectione Summae
                            in Regno ubi pauci adhuc Civilis Conditionis homines residuam ab
                            Instituto vitae suae peccuniam habent, nonnisi difficulter obtineri
                            possunt: opulentiores enim Proprietarii Fabricarum Institutum plerumque
                            pro adeo <emph>incerto</emph> considerant, ut peccuniam suam aliis
                            iterum Proprietariis <emph>tutius</emph> credi posse arbitrentur. </p>
                  <p>Quodsi tamen omnia haec Fabricans superet, tum demum cum difficultate
                            elaborata sua vendendi colluctari debet. Ad novam enim fabricam
                            plerumque inexperti tantum Sodales haberi possunt. Hi quaecunque demum
                            Magistri sit, Diligentia nonnisi minus perfecta elaborata producunt,
                            quae <emph>Concurrentiam</emph> cum perfectionibus Stabilitae iam dudum
                            Fabricae Productis non possunt sustinere. </p>
                  <p>Et hae sunt, quae omnem Surgentem primo Fabricam premunt, Difficultates.
                            Vetus e Converso Fabrica Aedificiorum Instrumentorumque Sumptus iam
                            sustinuit. Debita si quae hoc nomine contraxerat iam expunxit. Fabricans
                            itaque talis, totum quod a materialium pretio, et Tyronum Sodaliumque
                            mercede resultat lucrum iam proprium facit, adeoque Lucrum hoc moderari,
                            artefactaque sua leviori pretio offerre potest quam alter qui in hoc
                            Interusuria etiam, quae dependit, imputare debet. In veteri Fabrica
                            tempus ipsum ususque Sodales ita formavit, ut si unus egrediatur, alter
                            alterius Locum per gradualem Successionem continuo occupet. Experti
                            eiusmodi Sodales non modo <emph>perfectiora</emph>, sed plura
                                <emph>artefacta</emph>. Pro eadem, qua minus periti mercede
                            elaborant: adeoque <emph>vetus</emph> Fabricans, hoc etiam nomine
                            distractionem <emph>novello</emph> praeripere potest. Sed et secus vetus
                            Fabrica certa sibi Distractionis Loca vulto <emph>Kundschaft</emph> iam
                            comparavit, quae nova magno et saepe irrito Conatu sibi primo procurare
                            debet. Omnia hoc sponte sua evenire solent. Quid? Si veterem Fabricantem
                            prava insuper rivalitas invadat: si meliores novelli Sodales avocet, si
                            emptores sparsa de imperfectione artefactorum eius sinistra opinione
                            avertat, si denique quod effroenis passio quandoque suggerere solet,
                            minus intrinseco valore pretium propriis mercibus pro aliquo tempore
                            statuat tantum ut novellum qui damnum hoc sustinere non potest
                            Fabricantem in ruinam agat. </p>
                  <p>Iam vero sicut se habet novella erga <emph>veterem</emph> Fabrica si in
                            eadem Provincia sitae sint, ita etiam se habet <emph>Status
                            Fabricarum</emph> relate ad diversas Provincias, si hae in una iam
                            effloruerunt; in alia adhuc in herba versentur. Duo tantum eventus
                            efficere possunt, ut Fabricae in posteriori etiam Provincia rapida
                            capere possint Incrementa, primum si hostilis invasio, aut interni ut
                            nunc in Gallia motus fabricantes maiori numero in hanc effugent: deinde
                            si plures fabricantes persecutae Religionis suae causa ex illa in hanc
                            sponte commigrent; secus <emph>Legislatio, Character Nationalis,</emph>
                            et <emph>tempus</emph> vires suas unire debent, ut in posteriori hac
                            Provincia Fabricae efflorescant. <emph>Legislatio</emph> quidem si
                            removeat obstacula, Industriam proemiis excitet, et postquam haec ennata
                            est, eam ad illa potissimum artefacta quorum maxima est Domi Consumptio
                            dirigat: Caracter vero <emph>Nationalis</emph> si opulentiores Incolae
                            peccunias suas Fabricantibus, erga longius etiam si opus sit respirium,
                            credere ament, reliqui vero malint Domesticis etiamsi principio
                                <emph>imperfectioribus</emph> artefactis uti, tantum ut pululantes
                            Domi Fabricae Consistentiam accipiant. Tempus denique ipsum efficere
                            debet, ut aucta in <emph>posteriori</emph> Provincia Populatione,
                            Sufficientes ab Agriculturae Laboribus vacuae manus adsint: in priori
                            vero Provincia aut multiplicati iam ultra modum Fabricantes in
                            posteriorem sensim concedere debeant: aut provecta nimirum peccuniae
                            Circulatione <emph>merces</emph> necessariorum ad Fabricas Operariorum,
                            quodve huius Consectaneum est <emph>pretia</emph> artefactorum ultra
                            modum assurgant. </p>
               </div>
               <div>
                  <head>Epocha, qua in Hungaria Fabricae efflorescent.</head>
                  <p>Ipsae Haereditario Germanicae Provinciae respectu complurium exoticorum
                            Regnorum et Provinciarum ante medium adhuc Saeculum in posteriori casu
                            versabantur. Hungaria eotum paucorum adhuc exoticorum artefactorum usum
                            habuit, pleraque feliciter ignoravit. Nunc per omnium earum quae paulo
                            ante indicatae sunt, Circumstantiarum Concursum, Fabricae in Germanicis
                            Provinciis iam effloruerunt. Hungaria respectu harum in eodem Statu
                            constituitur, in quo illae ante medium Saeculum respectu exoticarum
                            Provinciarum versabantur. Ut unus e duobus illis casibus, quos Fabricas
                            in aliqua Provincia rapide provehere vidimus, eveniat, quoad
                                <emph>exteras</emph> vix sperare, quoad Germanicas vero Provincias
                            ne cogitari quidem licet. Itaque in Hungaria Fabricae tum primo
                            efflorescent, cum provecta Populatio plures ab Agricultura et Opificiis
                            manus dabit, cum aucta vehementer per florem Fabricarum in Germanicis
                            Provinciis Circulatio <emph>peccuniae</emph> massa, subsistentia
                            Fabricantum nimis sumptuosa, adeoque artefactorum etiam pretium nimis
                            elevatum evaserit: cum inclinato ad provehendas artes Nationali
                            caractere Legislatio in omnem provehendarum Fabricarum Occasionem
                            intenta fuerit, denique cum omnia, quae hactenus earum progressum
                            impedivisse suo loco ostendemus, vectigalis Impedimenta sublata fuerint. </p>
                  <p>Notae</p>
                  <p>1. Poracea <emph>MS</emph>
                  </p>
                  <p>2. <emph>Corr. ex</emph> cuius</p>
                  <p>3. <emph>Corr. ex</emph> peccuniariae</p>
                  <p>4. <emph>Corr. ex</emph> morabatur</p>
               </div>
            </div>
         </div>
         <div>
            <head>4. Status Actualis Vectigalis Tricesimalis.</head>
            <div>
               <head>§.52. Origo, Primitivum Systema et vicissitudines Portorii Tricesimalis.</head>
               <p>Tributum aliquod a Mercatoribus exigendi Idaea adeo naturalis est, ut eam
                        omnes Europae Reges principio statim Constitutorum Regnorum adoptarint.
                        Verum certo Tributi huius <emph>Quotta</emph> tarde admodum defixa fuit. In
                        prima temporum obscuritate, extorquebatur a Mercatoribus arbitraria aeris
                        summa: postea de quotta dependendi Tributi, cum iis transigi coepit: id quod
                        in Turcia relate ad Domesticos (cum exteris enim Quaestoribus Secundum
                        Commerciales Tractatus proceditur) hodiedum usu venit, serius a Curru tantum
                        mercibus onerato et Animalium frustis adinstar <emph>Telonii</emph> certum
                        Portorium deffigi coepit: tandem adscita fuit illa Norma, ut Mercator 30ma
                        valoris mercium partem dependat: sicque demum Species haec Tributi
                        determinatum <emph>Tricesimae</emph> Nomen accepit. </p>
               <p>In Hungaria Portorium hoc primis Regni Saeculis nomine Tributi a
                            <emph>mercibus</emph> designabatur, tractabaturque instar Telonii ita,
                        ut curribus tantum et frustis peccorum arbitrarie impositum fuerit; formale
                            <emph>Tricesimae</emph> Systema videtur <emph>Carolus 1us</emph> e Regno
                        Naepolitano in Hungariam invexisset: <emph>domestici </emph>quaestores
                        perinde, atque <emph>extranei</emph>, et ante inductum hoc Systema, et
                        postea Tributo huic obnoxii fuerunt. Subinde tamen debuerunt sibi
                        inmunitatem ab illo procurasse, cum sub <emph>Zigismundo</emph> eidem
                        postliminio subiecti, dependendumque per eos Portorium non pro Aerario
                        Regis, sed pro Publicis Regni necessitatibus destinatum fuerit. Hoc quoque
                        Instituto per Zigismundi Decretum 2. Articulum 17o paulo post abrogato
                        domestici Quaestores redierunt denuo ad priorem Immunitatem. Verum eos non
                        multo post et fortasse sub <emph>Mathia 1o</emph> Tricesimae subiectos
                        fuisse satis constar. </p>
               <p>Ab eo inde tempore Quotta Portorii Tricesimalis, in 30ma valoris mercium
                        parte id est florenis 3 denariis 20. continuo perduravit, totusque hic
                        Proventus in Aerarium Regium influxit, donec vicinarum Germanicarum
                        Provinciarum Legislatio ut iam §. 14. dictum est, praeter Portorium Regium
                        aliam insuper ad rationem Cassae suae Publicae Taxam mercibus imposuit.
                        Horum exemplo etiam Legislatio Hungarica 1635. Art. 1 et 5. dimidium adhuc
                        tantum, quantum 30ma valoris mercium pars effert, nempe fl 1. a 20. ad
                        rationem conflandae pro Stipendiis veterani Confinii Militis Cassae, a
                        mercibus dependendum esse constituit, sicque demum ennatum est illud tanto
                        postea duraturum tempore 5 a Centum Portorium, quod ab omnibus
                        indiscriminatim seu <emph>Invectis</emph> seu <emph>Evectis</emph> seu
                        transeuntibus mercibus persolvebatur. </p>
               <p>Ac Legislatio quidem Hungarica deffectuosum esse hoc Portorii Systema iam
                        1655 agnovit, et pro eius emendatione Articulo 100. Deputationem ordinavit.
                        Cum haec usque subsequa 1659. Comitia Laborem non peregisset, urgebatur ille
                        per 61. eorundem Comitiorum Articulum, Opere nec erga hanc quidem Legem
                        peracto, <emph>Correctio Vectigalis Regii</emph> 1681. articulo 44. §. 3. de
                        novo decreta fuit. Adhaesit tamen Labor iste usque 1715. quo per Articulum
                        91. Tabulae Regiae deferebatur. Cum nec haec Laborem perfecisset Anno 1720.
                        Provincia haec erecto eotum Consilio per Articulum 2. concredita, una
                        Articulo 116. § 2. principium illum stabilitum fuit, ut <emph>noxiae Regno
                            merces</emph> arceatur. Urgebatur deinde et 1741. et 1751., donec demum
                        1754. primum Systematicum Vectigal pro Hungaria providit.<note>1</note>
               </p>
               <p>Notae</p>
               <p>1. providit <emph>fortasse</emph> prodiit?</p>
            </div>
         </div>
         <div>
            <head>5. Systema Vectigalis Hungarici 1754i</head>
            <div>
               <head>§.53. Vectigal Tricesimale 1754i</head>
               <p>Nimirum dupplex olim contraria Opinio viguit, una eorum, qui Aerarium
                        principis procurabant, et hi tantum de proventu Regio decessurum
                        arbitrabantur, quantum alicui mercede consveto 5 a 100 Portorio detractum
                        fuerit: alia Populi, qui Commercium eo magis promovendum esse existimavit,
                        quo minora Portoria fuerint constituta. Utrumque experientia ipsa evertit,
                        docuit enim illa, quod efflorescente per moderata Portoria Commercio haec
                        Aerario Regio plus inferant, quam magna illa, Circulationem mercium Natura
                        sua Impedientia Portoria efficiebant, parte vero ex alia, quod nimis exilia
                        Portoria Regnum extraneis mercibus inundare, suffocare domesticam
                        Industriam, sensimque maximam Circulantis peccuniae partem evehere debeant. </p>
               <p>Quare vectigal etiam 1754. mediam inter utramque hanc opinionem viam inivit.
                        Distinxit illud exoticas a mercibus <emph>Haereditario-Germanicarum</emph>
                        Provinciarum. Porro relate ad utrasque inter <emph>invectas, eductas</emph>
                        et Transeuntes Discrimen constituit. </p>
               <div>
                  <head>Principia eius quoad Portorium Consumptionale.</head>
                  <p>Cum exoticas merces praesertim quorum Surrogatum Germanicae Provinciae
                            praebere potuerunt, aut quae pure ad Luxum referuntur, natura sua
                            nocivae sint, has vero arcendas esse iam 1723. articulo 116. constitutum
                            fuerit, harum <emph>inductionale</emph> Portorium (vulgo
                                <emph>Consumptionale</emph> appellamus) in gravi 20 pro 100 summa
                            defixit. Inductionem vero Germanicarum mercium propter Commune
                            Provinciarum harum cum Hungaria respectu exterorum Statuum
                                <emph>Interesse</emph> penes consuetum 5 a 100 portorium reliquit.
                        </p>
               </div>
               <div>
                  <head>Quoad Esituale.</head>
                  <p>E converso, cum Hungariae superfluas sibi merces ad alias Provincias
                            efferre plurimum intersit, ut harum eductionem facilitet Esituale
                            Portorium tam in exoticas, quam in Germanicas Provincias ad 2 pro 100
                            reduxit. </p>
               </div>
               <div>
                  <head>Quoad Transituale.</head>
                  <p>Denique cum merces seu ex una ad aliam exoticam Regionem, seu e
                            Germanicis Provinciis in exterum aliquem Statum per Hungariam
                            transvehere nullum Regno adferat detrimentum, imo notabilium transportus
                            Sumptuum beneficium procuret, <emph>Transituale</emph> Portorium ad 1 a
                            100 restringat. </p>
               </div>
               <div>
                  <head>Systema Aestimationis.</head>
                  <p>Ipsam demum mercium Aestimationem adeo moderato calculo assumpsit, ut
                            nullae adversus eam Quaestorum quaerelae auditae sint. Si eadem
                            occasione et <emph>exoticae</emph> et <emph>Germanicae</emph> merces,
                            pro ratione maioris; minorisve utilitatis, prout postea factum est, in
                            Portorio tam <emph>Consumptionali</emph>, quam <emph>Esituali</emph>
                            tantisper classificatae fuissent, si eadem fidelia aut
                            <emph>Simultaneum</emph> aut <emph>Corellativum</emph> adminus
                            Hungaricum Vectigal etiam pro Germanicis Provinciis elaboratum fuisset:
                            si in hoc, aut eadem, quae pro Hungaria stabilita fuerunt, principia,
                            etiam pro Germanicis Provinciis adoptata, aut concedendi his favores,
                            per alios pro Hungaria Stabiliendos adminus compensati fuissent, poterat
                            aequissimum inter duo haec Monarchiae membra <emph>Commercii
                                aequilibrium</emph> pro ratione temporis illius iam tum stabiliri.
                        </p>
               </div>
            </div>
            <div>
               <head>§.54. Quomodo postea per Consilium Commerciale Viennense enervatum fuerit.</head>
               <p>Verum sub idem ferme tempus erectum fuit Viennae quidem Consilium Commerciale
                        Tergesti vero sic dicta <emph>Intendenza</emph>, ac illi quidem
                            <emph>Suprema</emph> totius Monarchiae Commercii Directio, huic
                            <emph>subalterna</emph> tam per germanicum quam etiam Croaticum
                        Littorale manipulatio concredita, sicque Hungarici etiam Vectigalis
                        regulatio ad Consilium Commerciale devoluta fuit, Consilium hoc viso e
                        Commercialibus Tabellis eo, quod in Hungariam pro Naturae Productis plus
                        tantisper Aeris influat, quam vicissim pro Artefactis refluat, sub
                            <emph>Commercialis Aequilibrii</emph> titulo totum 30male Vectigal unice
                        in favorem Germanicarum Provinciarum dirigendum sibi proposuit. </p>
               <p>Ut id perficiat, duo Systemati suo principia praestruxit primum ut Mercatores
                        Hungari ab omni immediato cum exoticis mercibus Commercio excludantur, idque
                        totum ad Quaestores Germanicos derivetur: dein ut Fabricae et Manufacturae
                        in Germanicis Provinciis ad Summum quoad fieri potest florem evehantur,
                        earum artefactis Certa in Hungaria distractio procuretur. </p>
               <p>Ad primum principium ea illud Consideratio deduxit, quod ipso etiam Littorali
                        Croatico Directioni Germanicae eotum adhuc subiecto Hungaria nonnisi
                        Germanicis et Turcicis Provinciis cincta fuerit: quodve ex Turcia paucae
                        praeter domestica producta exoticae merces in Hungaria fuerint importatae,
                        reliquae vero omnes nonnisi per medias Germanicas Provincias in Hungariam
                        penetrare potuerint. Itaque haud difficile futurum existimabat rem eo
                        dirigere ut Germani Quaestores tanta, quae etiam pro Hungaria sufficiat,
                        quantitate exoticarum mercium se provideant, Mercatores vero Hungari, has ab
                        illis, e <emph>secunda manu</emph> recipere debeant, sicque Germanicis totum
                            <emph>1ae manus Lucrum</emph> obveniat. </p>
               <div>
                  <head>Quaestores Hungaros ab immediato exotico Commercio excludendo.</head>
                  <p>Itaque ut principii huius effectum procuret eam procuravit Ordinationem,
                            primum ut Mercatori Hungaro qui exoticas merces, non e
                            <emph>prima</emph> extranei, sed e <emph>secunda</emph> Haereditario
                            Germanici Quaestoris manu emerit, e Portorio, quod in Loco emptionis
                            deposuit 5 pro 100. in certis Germanicis, sed Hungariae Limitaneis
                            Stationibus restituantur, et ideo Stationes hae
                            <emph>Retrosolutionis</emph> (Rückzahl-Plätze) dictae sunt. Dein ut et
                            hac, et evitandarum praevaricationum Causa nulla alia, quam hac via
                            merces exoticas Hungariae invehere liceat. </p>
                  <p>Primum Ordinationis huius membrum in eo fundabatur, quod cum Mercator
                            Hungarus, qui merces has e secunda Germanici Quaestoris
                            <emph>manu</emph> accipit, huic circiter 5 a 100 titulo
                                <emph>Provisionis</emph> dependere debeat, iustum sit, ut hic cum
                            illo, qui eas e prima directe manu percipit, adeoque nullam Provisionem
                            Solvit, per diminutum in eadem quantitate Portorium ad Aequilibrium
                            ponatur, ne secus totum <emph>exoticum</emph> Commercium, ad paucos
                            tantum Nummosos Quaestores, restringatur, qui necessariam pro illo
                            paratam peccuniam possidebant. Alterum eiusdem ordinationis Membrum
                            necessarium primi Corollarium esse dicebatur, utpote cum id rationes
                            Tricesimales admodum inpeditas effecisset, si <emph>repersolutio</emph>
                            haec in omnibus, quas Hungaria copiosas habet, ingressus Stationibus
                            fieri debuisset. </p>
                  <p>Interea tamen omne hoc Institutum eo unice spectasse, ut Hungari
                            Mercatores ab Immediato exotico Commercio penitus excludantur sicque
                            totum <emph>provisionis</emph> omnium exoticarum mercium Beneficium,
                            quod gravem aeris summam effert, in Quaestores Germanos derivetur, vel
                            inde apparet quod omnes hae <emph>retrosolutionis</emph> Stationes non
                            in Hungariae, sed in Germanicarum Provinciarum Limitibus fuerint
                            constitutae. Sed et secus multae sunt <emph>exoticae</emph> merces, quae
                            infra 5 a 100 Provisionem haberi possunt, adeoque in his mercator
                            Hungarus iam Lucrum habuit, si eas potius e <emph>Secunda
                            </emph>Germani, quam e <emph>prima</emph> exteri Quaestoris manu
                            accepit. Vel hoc Beneficium Quaestores Germanos ad figendam in ipsis
                                <emph>retrosolutionis locis</emph> residentiam permovit. Tum vero
                            novum iterum Mercatori Hungaro e <emph>Secunda</emph> Germani Quaestoris
                                <emph>manu</emph> Beneficium accessit: donec enim exoticas merces ex
                            Interioribus Germaniae Locis accipiebat, debuit ibi integrum Portorium
                            persolvere; debuit deinde in Statione <emph>Retrosolutionis</emph> novam
                            iterum subire manipulationem, ut restituendam sibi Portorii partem
                            obtineat. Ubi et contra si exoticas merces ex ipso
                            <emph>Retrosolutionis</emph> Loco accepit, peracta semel manipulatione
                            depositoque cum falcidia Retrosolutionis Portorio, Longe promptius ad
                            propria remeavit. Tandem repetita toties, quas Residentes in ipsis
                            Retrosolutionis Locis Germanici Quaestores ex eiusmodi
                                <emph>provisionibus</emph> percipiebant, emolumenta, ita eos
                            ditarunt, ut exoticas merces Hungaris Mercatoribus ad
                            <emph>creditum</emph> pro pactatis terminis dare potuerint. Id eum demum
                            effectum produxit, ut nemo amplius horum merces exoticas e <emph>prima
                                manu</emph> sibi procurare vel tentaverit. Hae enim ab exoticis
                            Mercatoribus, nonnisi erga paratam haberi poterant; Hungaria autem
                            nullos adhuc adeo potentes Quaestores numerabat, qui tantum Aeris,
                            quantum notabilior eiusmodi mercium quantitas requirit, in potestate sua
                            habuisset. Ita Consilium Commerciale effectum primi Sui principii reipsa
                            obtinuit, Hungarique quaestores ab <emph>immediato exotico</emph>
                            Commercio penitus sunt excussi. </p>
               </div>
               <div>
                  <head>Et Fabricarum in Hungaria ortum impediendo.</head>
                  <p>Ad alterum Principium defigendum Consilium Commerciale necessitas ipsa
                            adegit. Cum enim provecta iam vehementer in Germanicis Provinciis
                            Populatio pauca tantum <emph>Producta</emph> pro Commercio reliqua
                            fecerit, debuit utique Consilium hoc suas in promotionem artefactorum
                            curas convertere. Verum non latebat illud parte ex una quod Fabricae et
                            Manufacturae absque certa et facili distractione exurgere non possint,
                            parte vero ex altera, quod haec <emph>novellis</emph> adhuc Germanicis
                            Fabricis in exteras Provincias, quae veteranis adeoque omnibus quos §
                            51. exposuimus favoribus iam gaudentibus Fabricis abundabant procurari
                            non possit. Nihil itaque sibi reliqui esse arbitrabatur, quam ad certam
                            facilemque, quam nascentibus Germanicis Fabricis ad exteras Provincias
                            parare non poterat Distractionem iisdem in destituta adhuc omnibus ferme
                            pro Commercio artefactis Hungaria per Vectigal procuret. </p>
               </div>
               <div>
                  <head>Prohibendo materialium Hungaricorum quae pro Fabricis Germanicis
                            necessaria sunt ad extra evectionem.</head>
                  <p>Id, ut assequatur, duos modos invit, quorum 1us si ad omnia Hungarica
                            Producta extensus fuisset, dimidiam Systematis illius, quod Metropoles
                            erga <emph>Colonias</emph> suas observare solent [Systematis] partem
                            induxisset. Effecit nimirum ut eorum Productorum, quibus Germanicae
                            Fabricae praeprimis egebant, quorumve sufficiens quantitas in Germanicis
                            Provinciis haberi non poterat, ex Hungaria in externis Oras evectio
                            simpliciter prohibeatur. Et hoc nomine <emph>Cinerum
                            clavellatorum</emph>, quibus Pannifices, <emph>Gallarum
                            Quercinarum</emph> quibus Cerdones et Allutarii, <emph>Pellium
                                leporinarum</emph> quibus pileatores egent, eductio ad extra diu
                            prohibita fuit.</p>
                  <p>
                     <emph>Lanae</emph> evectionem non procuravit quidem prohiberi, verum per
                            defixum illi grave Portorium id effecit, ut interfuerit Quaestoris
                            Hungari eam in Germanicas potius, quam in exteras Provincias efferre: si
                            enim in illas eam devexit nonnisi 3 xr. si in has 3 fl. a Centenario
                            persolvere debuit. Ne tamen Hungaricae Lanae pretium assurgere possit,
                            Turcicae Invectio ita facilitata fuit, ut si eam Quaestor Germanus e
                                <emph>prima manu</emph> emit, pro transitu per Hungariam nonnisi
                            tres, pro <emph>Inductione</emph> vero in Germanicas Provincias nonnisi
                            totidem cruciferos dependere debuerit. </p>
               </div>
               <div>
                  <head>Elevando Portorium exoticorum Artefactorum, quorum Surrogatum
                            Germanicae Fabricae dare poterant.</head>
                  <p>Alter, quem Commerciale Consilium hanc in rem inivit, modus, ille fuit,
                            ut omnium illorum artefactorum Portorium quorum Surrogatum Germanicae
                            Fabricae iam praestare poterant, si ab exotico veniant, a Stabilitis in
                            Vectigali 1754i 20 florenis ad 30 elevetur, si vero e Germanicis
                            Provinciis invehantur, a praescriptis illic 5 florenis ad 3 reducatur.
                            Imo Annis 1764. et 1767. complurium, quae in Germanicis Fabricis iam
                            aliquem perfectionis gradum attigerant, artefactorum ab
                            <emph>exotico</emph> Inductio simpliciter vetita, nec nisi erga
                            passuales admissa fuit, seu quod idem est, merces illae extra Commercium
                            positae, sicque iam hac quoque parte primus ad Systema
                            <emph>Colonicale</emph> passus factus fuit. Ita hunc quoque Scopum
                            attigit Consilium Commerciale ut certam Germanicis Fabricis in Hungaria
                            Distractionem procuraverit. Verum per id ipsum ortum Fabricarum in
                            Hungaria difficilem admodum effecit. </p>
               </div>
            </div>
            <div>
               <head>Systema Vectigalis Germanici 1775i</head>
               <div>
                  <head>§. 55. Vectigal Germanicum de Anno 1775o</head>
                  <p>Omnia haec Commerciale Consilium uno ictu neque per Systematicum
                            Vectigal, sed sensim per Successivas Ordinationes, et quasi vadum
                            tentando induxit. Interea Hungaricum 1754i Vectigal, qua parte per has,
                            aliasque quasdam particulares ordinationes mutatum non fuit, adhuc
                            subsistebat. Tandem 1775o idem Consilium <emph>Systematicum</emph> pro
                            Germanicis etiam Provinciis Vectigal edi procuravit. Systema eius in
                            Thesi in eo subsistit, quod Portorium <emph>Transitus</emph> in uno,
                            Exitus in 3. <emph>Inductionis</emph> seu Consumptionali, pro ratione ac
                            minus ac magis necessariae fuerunt merces in 20, 10 aut etiam 5 fl. ita
                            defixerit, ut nihilominus Hungaricae eiusdem Speciei merces nonnisi
                            dimiduo Portorii huius dependat. </p>
               </div>
               <div>
                  <head>Ad excludendos ab immediato Commercio exotico dirigebatur.</head>
                  <p>Vel hinc apparet, quod Consilium Commerciale tantum abest ut ab adoptatis
                            antea Hungaros, ab <emph>immediato</emph> cum exteris mercibus Commercio
                            excludendi, certamque Germanicis artefactis in Hungaria distractionem
                            procurandi, principiis recesserit, ut potius eo iam conatus suos
                            extenderit, ne Fabricae prorsus in Hungaria exurgere possint. </p>
                  <p>Perstabat enim adhuc pro Hungaria elevatum per idem Consilium contra
                            Dispositionem Vectigalis Hungarici de Anno 1754o ad 30 florenos de
                            omnibus promiscue exoticis mercibus Portorium. Itaque
                            <emph>Germanus</emph> Quaestor merces illas quas Vectigal hoc ad 20
                            florenos reduxerat, decem, quas vero illud ad 10 restrinxerat 20
                            florenis levius pro <emph>Hungaro</emph> Mercatore habere potuit,
                            accessit quod Urbe Fluminensi Germanicae adhuc eotum Iurisdictioni
                            subiecta, huic et <emph>Tergestino</emph> Portui Anno 1771 is favor
                            concessus fuerit, ut nec ab eductis per hos <emph>haereditariis</emph>
                            nec ab Inductis in illos, <emph>exoticis</emph> mercibus quidpiam
                            dependatur. Si vero exoticae merces e his Portubus in Germanicas
                            Provincias invehebantur, ne quidem moderatum illud 20 et respective 10.
                            pro 100 exoticum Portorium, sed quoad plurimos Articulos longe minus
                            deponi debuerit. Ubi tamen si merces hae ex ipsis illis Portubus in
                            Hungariam inducebantur, non tantum elevatum illud 30 a 100
                                <emph>Consummo</emph> indiscriminatim; sed insuper Germanicum
                                <emph>Exito</emph> et <emph>Transito</emph> persolvere debuerunt,
                            favoresque hi in novo etiam hoc vectigali § 4. Confirmati fuerint. Non
                            potuit itaque Quaestor Hungarus cum Germano concurrentiam sustinere:
                            debuit ab omni <emph>immediato</emph> cum exoticis mercibus commercio
                            excludi: debuit totum <emph>provisionis</emph> Beneficium ad Germanos
                            Quaestores derivari. </p>
               </div>
               <div>
                  <head>Per introductas Commerciales Stationes.</head>
                  <p>Ut tamen id tanto certius obtineatur, Beneficium repersolvendorum illorum
                            5 florenorum sublatum: coactio tamen, quam Institutum
                                <emph>Retrosolutionis</emph> inferebat, per Vectigal hoc magis adhuc
                            adaucta fuit. Defigebantur nempe certa iam novo <emph>Ingressus
                                Commercialis Stationum (vulgo Commercial-Einbruch-Stationen)</emph>
                            nomine insignita Loca, statuebaturque: ut non iam tantum
                            <emph>exoticae</emph> uti antea in <emph>Retrosolutionis</emph>
                            Instituto sed complures etiam Germanicae merces 13o Vectigalis §o
                            designatae non alia, quam per has Stationes via Hungariae inferri, neque
                            alibi quam illic <emph>pertricesimari</emph> possint. </p>
               </div>
               <div>
                  <head>Per Stabilitum naturalisationis Exoticarum mercium Systema.</head>
                  <p>Tandem prodivit etiam 45o Vectigalis huius §o, agitatum iam diu antea
                                <emph>Naturalisationis</emph> Systema, nimirum defigebantur Certae
                            Hungariae propius adsitae Germanicae Civitates hae pro Locis
                                <emph>depositorialibus</emph> declaratae, una Statutum fuit, ut ab
                            inferendis in Hungariam exoticis mercibus, Inductionis seu
                            Consumptionale Portorium, nonnisi in his <emph>Depositorialibus</emph>
                            Locis deponi debeat, hoc vero deposito, et <emph>Esituali</emph> in
                            finitima Germanica Statione persoluto, merces hae tanquam iam
                                <emph>naturalisatae</emph> per Omnes Hungaricas Tricessimas Libere
                            dimitti debeant, et hoc demum Institutum omne cum exoticis, quas
                            Hungaria consummebat mercibus, Commercium, Quaestoribus Depositorialium
                            harum Civitatum, quasi de manu tradidit, habitans enim in tali
                            Depositoriali Civitate Germanus Quaestor et advenientibus mercibus
                            inspicere et manipulationem Tricesimalem subire, et Portorium commode
                            persolvere poterat: Hungarus e contra, ut id commode praestare possit,
                            aut quoties merces suae adveniebant praesto esse, aut Stabilem illic
                            Mandatorium alere debuisset, quod utique et molestius et sumptuosius
                            illi evenisset, quam merces has e <emph>Secunda</emph> habitantis in
                            Depositoriali aliqua Civitate Quaestoris Germani <emph>manu</emph>
                            recipere. Atque ita Commerciale Consilium suum Hungaros ab omni
                                <emph>immediato</emph> cum exoticis mercibus Commercio excludendi
                            Scopum certius adhuc obtinuit per <emph>Naturalisationis</emph> Systema,
                            atque illud antea assecutum fuit per Institutum
                            <emph>Retrosolutionis.</emph>
                  </p>
               </div>
               <div>
                  <head>Dirigebatur etiam ad impediendum Fabricarum in Hungaria Progressum.</head>
                  <p>Quoad <emph>Fabricas</emph> et <emph>manufacturas</emph> ea tantum
                            hactenus Consilio Commerciali Cura fuit, ut certam Germanicis Artefactis
                            in Hungaria distractionem procuret. Nunc ea iam illud Sollicitudo
                            incessit, ne erectis forte sensim in Hungaria Fabricis Distractio haec
                            diminuatur; itaque ut Fabricarum in Hungaria ortum antevertat, varia iis
                            in Vectigali hoc posuit Impedimenta. </p>
               </div>
               <div>
                  <head>Artefacta Hungarica pro exoticis declarando.</head>
                  <p>Effloruerunt in Belgio et Lombardia ad Monarchiam quidem spectantibus,
                            sed longo terrarum tractu dissitis Regionibus antea adhuc, quam in
                            reliquis Germanicis Provinciis Fabricae et manufacturae. Ne hae
                            Germanicarum incremento obstare possint, <emph>Belgica</emph> et
                                <emph>Lombardica</emph> artefacta vectigali hoc pro
                            <emph>exoticis</emph> declarata sunt, eo solo discrimine, quod haec
                            dimidium tantum eius, quod eiusdem speciei exoticum artefactum portare
                            debet, Portorium Consumptionale dependant, ne vero Fabricae in Hungaria
                            exoriri possint, Artefacta Hungarica ad eandem Cathegoriam sunt
                            collocata, licet Germanicorum e contra artefactorum si in Hungariam
                            invehantur, Portorium, iam una quarta, iam una quinta minus, atque
                            exoticis impositum fuerit. Ac <emph>Belgium</emph> quidem et
                                <emph>Lombardia</emph>, quae mediae inter <emph>exteras</emph>
                            Provincias iacent, adeoque varios mercium suarum exitus habent, onus hoc
                            haud admodum sensere. In <emph>Hungaria</emph>, quae nonnisi Germanicis
                            et Turcicis Provinciis eotum cingebatur, cum Turca paucorum tantum
                            artefactorum nostrorum usum habeat, haec Portorii et elevatio, et
                            inaequalitas debuit utique Fabricarum ortum impedire. </p>
               </div>
               <div>
                  <head>Uti et per varios Germanicis Quaestoribus attributos favores.</head>
                  <p>Praeter haec Consilium Commerciale omnes insuper modos in Vectigali hoc
                            inivit quibus Germanicorum Artefactorum Distractio in Hungaria
                            facillitari possit. Hoc <add>plane</add>1 Quaestoribus indulsit ut
                            in <emph>Depositorialibus</emph> Civitatibus merces pro
                                <emph>Speculatione</emph> deponere possint, id est quod non debeant
                            statim declarare: an eas in Hungariam per <emph>Consummo</emph>, vel
                            vero per eam per Transito tantum devehere velint? Imo postquam iam etiam
                            declararunt, ante absolutam 30-lem manipulationem mutare poterant
                            Consilium, mercesque pro <emph>Consummo</emph> iam declaratas, in
                                <emph>Transitum</emph> et vicissim permutare. Poterant etiam merces
                            faciendi tantum periculi causa (vulgo Auflöpsung dicebatur) in Hungariam
                            ita inducere, ut si Quaestorem probum, et Sufficientibus facultatibus
                            provisum esse Officio 30mali constitit, aut si is <emph>caventem</emph>
                            pro se stitit, ne Esituale quidem Portorium in Limitanea Germanica
                            Statione deponere debuerit, verum illud primo in redditu ab eo, si quid
                            reipsa vendidit, exigebatur. Cum eadem occasione novum pro Hungaria
                            Vectigal elaboratum non fuerit, omnes hi favores Germanicis tantum
                            Quaestoribus in Beneficium cessere, Hungari stante adhuc veteri de 1754i
                            Vectigali, nullo eatenus reciproco gaudere poterunt. </p>
                  <p>Caeterum illa <emph>Cinerum Clavellatorum, Gallarum Quercinarum,</emph>
                            et <emph>Pellium Leporinarum</emph> eductionis <emph>ad extra</emph>
                            prohibitio Vectigali hoc relaxata quidem, ipsum tamen horum Articulorum
                                <emph>Esituale</emph> Portorium: adeo elevatum fuit, ut simplici
                            prohibitioni prorsus aequipolluerit; pellium enim Leporinarum in 20.,
                            Cinerum Clavellatorum in 25, gallarum Quercinarum in 40 pro 100.
                            Esituale Portorium defixum fuit. Ita Commerciale Consilium per
                                <emph>elevationem</emph> huius Portorii eundem, quem antea per
                                <emph>prohibitionem</emph> effectum obtinuit; nimirum ut
                            concernentes Germanicae Fabricae prima haec materialia, levi semper
                            pretio habere posuerint. Per defixam vero <emph>Artefactis</emph>
                            Hungaricis, dimidiam <emph>exotici</emph> Portorii partem, concessosque
                            quos paulo ante recensuimus Germanis Quaestoribus favores, id effecit,
                            ut Germanica Artefacta, non modo certam in Hungaria distractionem
                            retinuerint, verum etiam ne fabricae in Hungaria vel exoriri
                        potuerint.</p>
               </div>
            </div>
            <div>
               <head>§.56. Nec per reincorporationem Littoralis Croatici, nec per defixum
                        Flumine Gubernium Hungaricum reseratum fuit Hungaris Quaestoribus immediatum
                        exoticum Commercium.</head>
               <p>Verum Vectigal hoc postremus ferme Commercialis Consilii Labor fuit; Augusta
                        enim Maria Theresia eodem Anno 1775. et Consilium hoc et Intendensam
                        Tergestinam abrogavit: Directionem rei Tricesimalis, finansialibus quidem
                        Dicasteriis, id est Camerae Aulicae et Ministeriali Banco Deputationi, ita
                        tamen restituit, ut haec sine influxu respectivorum Politico-Aulicorum
                        Dicasteriorum, id est Cancellariarum, nihil hac in re agere possint. Sub
                        initium sequentis 1776i eadem Augusta Littorale Croaticum Iurisdictioni S.
                        Coronae postliminio restituit imo Urbem insuper Portumque Fluminensem
                        adiecit: utve Nationale Commercium propriam habeat <emph>immediatam</emph>
                        Directionem, sedem Gubernii Hungarici in hac Urbe defixit. Et ut Scopus
                        excitandi quod antea tantis conatibus impeditum fuisset vidimus,
                            <emph>immediati</emph> ad extra Commercii tanto certius obtineatur,
                            <emph>Flumen</emph> non obstante hac mutatione, in omnibus iis, quos
                        huic et Tergestino Libero Portui Anno 1771 Concessos et per Vectigal 1775
                        confirmatos fuisse superius exposuimus, favoribus conservandum esse edixit.
                        Denique ut novum Circumstantiis mutationis huius accommodum Vectigal pro
                        Hungaria elaboretur, imperavit. </p>
               <p>Ita reserata tandem fuit exigua licet haec Littoralis Porta, per quod
                        Hungaria immediatum tam <emph>Eductionis</emph>, quam et <emph>Importationis
                        </emph>cum exteris Provinciis Commercium instaurare potuisset, si piam hanc
                        Augustae Principis Intentionem explere licuisset. Nunc ante omnia impeditum
                        fuit, ne totum Littorale Croaticum Politico Commerciali Hungaricae
                        Iurisdictioni restituatur, sed pars tantum illa, quae Flumine usque
                            <emph>Novi</emph> extenditur; reliqua, quae inde usque Venetum
                            <emph>Obrovacz</emph> se extendit, confinio quidem Carlostadiensi
                        incorporata fuit, Directio tamen rei Tricesimalis per Districtum hunc, ad
                            <emph>Bancalem</emph> Deputationem recidit. Ita divisa biffariam hac
                        directione Hungaria Beneficium illud, quod eius unitas importare solet,
                        illico amisit; Bancalis enim Deputatio vetus illud Tricesimae valoris
                        mercium partis Systema quoad<note>2</note> districtum hunc retinuit et cum hoc in
                        pluribus Articulis favorabilius fuerit pro Quaestoribus, quam elevata contra
                        tenorem vectigalis 1754i exotica Portoria, iam idipsum cursum Commercii
                        Hungarici, quem principio concentrare plurimum interfuisset, distraxit.
                        Observatum deinde fuit ab Adverso, quod Hungaria per exiguam licet hanc
                        Littoralis portam, sufficientibus e <emph>prima manu</emph> exoticis
                        Productis provideri posset, si concessi Urbi Portuique Fluminensi, dum adhuc
                        Germanicae suberat Iurisdictioni Vectigalis, quos supra memoravimus favores
                        eidem porro etiam relinquantur. Itaque antequam adhuc Gubernator in
                        exercitium muneris sui effective introducatur, impetrata fuit illa sub 13
                        Maii 1776. Ordinatio, per quam relicto pro Tergesto his favoribus, iidem
                        respectu Fluminis revocabantur. Re hac id effectum est, ut Mercator
                            <emph>Tergestinus</emph> in quibusdam exoticis Articulis 40 in aliis 55,
                        in aliquibus plane 240 florenorum pro 100 Beneficium habuerit pro
                            <emph>Fluminensi</emph>, prouti id adnexa sub A et altissimo Loco eotum
                        repraesentata Tabella remonstrat sicque impossibile porro etiam fuerit
                        aliquam exoticam mercem per Flumen in Hungariam inferre. </p>
               <p>Ita recuperavit quidem Hungaria sed non totum Littorale Croaticum, obtinuit
                        Portum Liberum, sed per quem <emph>exitus</emph> tantum patebat,
                            <emph>Ingressus</emph> omnis praecludebatur: recepit denique quod fines
                        suos alluit mare, sed per quod propter interclusum
                        <emph>Importationis</emph> Commercium, vix aliqua Navigatio vigere potuit.
                        Cum notum sit, quod <emph>exportationis</emph> Commercium efflorescere non
                        possit, nisi importationis etiam a proportione restauretur, omnia quidem
                        haec tantum usque elaborationem novi Vectigalis Hungarici disponebantur,
                        verum et Commercium et Portus Hungarici Impedimenta haec diu adhuc sustinere
                        debuerunt. </p>
               <p>Notae</p>
               <p>1. <emph>In margine scripta pars prima verbi legi non potest.</emph>
               </p>
               <p>2. quod <emph>MS</emph>
               </p>
            </div>
         </div>
         <div>
            <head>6. Systema Vectigalis Hungarici 1784.i</head>
            <div>
               <head>§.57. Vectigal Hungaricum 1784.</head>
               <p>Novi Hungarici Vectigalis elaborationem Consilium Commerciale iam Anno 1769.
                        proposuerat: consederat eodem Anno 30a Decembris super eius proiecto
                        Consilium Littorale et Camera Hungarica. Verum cum basis totius huius
                        Proiecti in inducendo de quo paulo ante dictum est,
                        <emph>Naturalisationis</emph> Proiecto fundata fuerit huic vero Dicasteria
                        Hungarica non potuerint assentiri, Opus hoc usque tempus reincorporati
                        Littoralis Croatici, defixique Flumine Gubernii Hungarici adhaesit. Tum vero
                        res ipsa elaborationem Hungarici Vectigalis exegit. Audita fuit 1776. primum
                        Camera, tum Gubernator, denique et Locumtenentiale et Croaticum, quod
                        interea erectum fuerat, Consilium, omnia haec Dicasteria
                        <emph>immediatum</emph> cum exteris mercibus Commercium, pro Hungaria eo
                        magis reclamabant, quod secus ipsa Hungarici per Portum Fluminensem
                        promovendi Commercii, iam exteris etiam Potentiis Significata Idaea,
                        evanescere, totumque Gubernii Hungarici Institutum, inutile reddi debeat,
                        Cancellaria Hungarica adaequatum Germanicas inter Provincias et Hungariam
                            <emph>reciprocum</emph> quoad singulos Vectigalis Articuloso sustinebat.
                        Novum tamen pro Hungaria Vectigal nonnisi 1784. adeoque post 30 a primo
                        Vectigali annos emanavit. Eodem Anno Germanicum etiam 1775. Vectigal
                        abrogatum, novumque pro his etiam Provinciis editum fuit. </p>
               <div>
                  <head>Principia Portorii Consumptionalis.</head>
                  <p>Systema Vectigalium horum a prioribus admodum discessit, exoticae merces
                            in tres generales Classes distributae fuerunt nempe in
                            <emph>minus</emph>, et <emph>magis</emph> utiles, et
                            <emph>victualia</emph>, Tricesimalia etiam Loca per tres species
                            distinquebantur, et alia pro <emph>Capitalibus</emph> alia pro
                                <emph>Depositorialibus</emph>, alia pro <emph>Ordinariis</emph>
                            declarata sunt, horumque silabus Vectigali sub A adnexus fuit. </p>
                  <p>
                     <emph>Minus utiles</emph> merces, quarum Consignatio ibidem sub C.
                            exhibetur nonnisi in <emph>Capitalibus</emph> Locis tricesimalem subire
                            poterant manipulationem § Vectigalis 16, reliquae omnes exoticae merces
                            etiam in <emph>Depositorialibus</emph> Locis poterant pertricesimari, §
                            15 <emph>Victualia</emph> aliaeque ibidem sub B. expressa minoris
                            valoris merces etiam per <emph>ordinaria</emph> Limitanea Officia
                            poterant manipulari § 20; neque tamen Singulae huic Classi aequale
                            Consumptionale Portorium defixum, verum a ratione variarum Commercialium
                            Speculationum aliquibus maius, aliis minus definitum fuit.</p>
               </div>
            </div>
            <div>
               <head>§. 58. Forma Tariffae Animalium per Vectigal 1784i immutata.</head>
               <p>Denique vectigal hoc eam etiam quae 1754. stabilita fuerat, desummendi ad
                        Animalibus Portorii Tariffam reformavit. Ab his Portorium non a procentuali
                        proportione sed a frustis, habita tam politicarum, quam et Finanzialium
                        Circumstantiarum ratione, defigi solet. Cum tamen diversus sit eiusdem
                        speciei animalium valor, haec in Certas Classes dividi, et secundum has in
                        Portorio etiam distingui debent. Tariffa Anni 1754i Cornuta Animalia plane
                        per 16 Rubricas distinxerat, Tariffa e converso 1784. illa ad 3 tantum
                        Classes, totidemque Portorii rubricas reduxit, Peccudes etiam id est Oves et
                        Capras, vetus Tariffa per quartum, moderna per duas tantum rubricas
                        distinxit, hasque non a Centuria, ut prior sed a frustis taxavit.
                        <emph>Illa</emph>, equos ad quatuor, <emph>haec</emph> tantum cum unam
                        rubricam distinxit, denique <emph>illa</emph> Portorium per denarios, haec
                        per <emph>cruciferos</emph> expressit. Omnia haec uniformitatis cum aliis
                        Provinciis, facilitandaeque Tricesimalis manipulationis causa facta fuisse
                        dicebantur.</p>
               <div>
                  <head>Systema Portorii ab Animalibus in eadem Tariffa defixi.</head>
                  <p>Quodipsum Portorii Systema attinet: Tariffa 1754. idem
                            <emph>Inductionis</emph> Portorium constituerat, seu Animalia ab
                                <emph>exoticis</emph> seu <emph>haereditariis</emph> Provinciis
                            impellantur. Quod anni 1784. Tariffa emendavit, minusque pro
                                <emph>haereditariis</emph>, quam pro <emph>exoticis</emph>
                            Animalibus Inductionis Portorium defixit.</p>
               </div>
               <div>
                  <head>Portorium Transituale quoad Animalia Locum non habet.</head>
                  <p>Caeterum Portorium <emph>Transituale</emph>, quoad Animalia nec per
                            veterem, nec per modernam Tariffam admissum fuit, verum si Turca
                            Animalia per Hungariam in Germanicas Provincias depellat, debet in ipso
                            statim in Hungariam ingressu <emph>Consumptionale</emph>, dum vero
                            egreditur, <emph>Exituale</emph> Hungaricum: si autem Germanicas
                            Provincias ingrediatur, Consumptionale Germanicum Portorium deponere;
                            seu quod idem est, loco <emph>Transitus</emph> debet duo consumptionalia
                            Portoria deponere: eodem modo etiam Hungarus Quaestor tractatur, si
                            animalia per Germanicas Provincias in exteras oras depellat.</p>
               </div>
               <div>
                  <head>Quomodo Turcae et Poloni quoad Animalia tractentur.</head>
                  <p>Quod Turcas adtinet: nulla Commercialis Tractatus quoad Animalia ratio
                            habetur; articulo enim 39 pacis Paszaroviczensis beneficium defixi illic
                            Portorii tantum <emph>mercibus quae seu aqua seu continenti
                            deportantur</emph>, concedebatur, sub hanc autem Cathegoriam, animalia
                            non cadere subsecutus statim tractatum illum usus ostendit.
                            <emph>Poloni</emph> ê contra Beneficio Transitualis Taxae omnino gaudent
                            ita, ut si Polonus Animalia per Galliciam in Hungariam depellat, illic
                            tantum transituale, in Hungaria vero Inductionale, seu Consumptionale
                            Portorium deponat, Beneficium hoc Polonis ea potissimum de Causa
                            Concessum est, quod secus facile aliam, cum detrimento Monarchiae
                            distractionis Animalium suorum viam inire possent, id quod Turca haud
                            facile praestare potest. Caeterum Tariffa haec stabilitum Anno 1754.
                            Portorium quoad omnes ferorum animalium rubricas diminuit et ad haec
                            ferme totum vectigalis 1784i Systema recidit.</p>
               </div>
            </div>
         </div>
         <div>
            <head>7. Systema Vectigalis Hungarici Anni 1788.</head>
            <div>
               <head>§.59. Vectigal Hungaricum 1788i</head>
               <p>Interea eodem mense et die quo Vectigal hoc emanaverat Augustus Iosephus II
                        separatus praeterea edidit patentales per quas numerosi exoticarum mercium
                        Articuli in adnexa illic consignatione expressi, extra quaestum positi,
                        normaque cum iisdem procedendi praescripta fuit. Sub hoc tempus idem
                        Augustus distinctam iterum et a Politicis, quibus non multo post Cameralia
                        etiam Obiecta concredita fuerunt, Dicasteriis independentem rei Tricesimalis
                        Directionem Constituit. Haec seu quod Norma cum mercibus extra quaestum
                        positis procedendi Vectigal 1784i ingressa non fuerit seu quia plura adhuc
                        ad stabiliendum istud <emph>Prohibitionis Systema</emph> media adhibenda
                        esse existimavit novum iterum iam Anno 1788. Vectigal edi procuravit, quod
                        in praesens usque subsistit.</p>
               <div>
                  <head>In quibus cum Vectigali 1784. Conveniat? in quibus differat?</head>
                  <p>Vectigal hoc a priori quoad formam haud multum discedit. Eadem Officiorum
                            Tricesimalium Classificatio: eadem mercium quae in
                            <emph>Ordinariis</emph> finitimis Officiis; quae in
                                <emph>Depositorialibus</emph>? quae denique nonnisi in
                                <emph>Capitalibus</emph> Stationibus pertricesimari possunt? Sub A.
                            B. C. designatio tantum quod Omnes hae Consignationes prolixiores sint,
                            ac priores: quod aliqui Articuli ex una ad aliam transpositi, ad
                                <emph>Capitales</emph> vero Stationes longe plures, quam antea
                            inviati: denique quod inducta nunc primum quarta positarum nempe extra
                            quaestum mercium Classis perinde ad Capitales tantum Stationes restricta
                            sit.</p>
                  <p>Aliud quod inter utrumque Vectigal intercedit Discrimen in eo versatur,
                            quod iuxta §.38. Vectigalis 1784. Omnis in Civitatibus et Oppidis imo in
                            pagis etiam residens Quaestor si expressam a Dominio ad id obtinuerit
                            facultatem etiam cum exoticis sub C. ad capitales Stationes inviatis
                            mercibus, liberum absque aliqua ulteriori restrictione quaestum
                            habuerit: iuxta Dispositionem vero postremi Vectigalis, Commercium cum
                            eiusmodi mercibus admodum sit coarctatum. Nam primum data est
                            Tricesimatoribus Potestas, ut a Singulo hac mercium Specie proviso
                            Mercatore legitimationem unde eas habeat? dum et quando exigere possint,
                            haec autem non secus praestari valeat, quam aut per Schaedae
                            Tricesimalis exhibitionem, aut vero eius, a quo eas emit? indicationem
                            §o 48. quo fit ut Mercator plurium saepe Annorum Schaedas Sollicite
                            conservare debeat, et si quae forte eidem depereat, gravi damno exponi
                            possit.</p>
                  <p>Deinde designantur §. 49 duodecim eiusmodi mercium maxime ferme usuales
                            Articuli, quorum intuitu notabile inter habitantes in
                            <emph>Capitalibus</emph> aut <emph>Depositorialibus</emph> Civitatibus
                            Quaestores et eos, qui extra has resident discrimen stabilitur. </p>
                  <p>Iis, qui in <emph>Capitalibus</emph> degunt illud Beneficium concreditur
                            ut has merces ab exotico ad Locum suae habitationis directe constituere,
                            Tricesimalemque ibidem subire possint manipulationem qui in
                            Depositoriali Civitate habitat Quaestor has nonnisi ad Capitalem aliquam
                            Stationem constituere potest, ibidemque eas pertricesimari curare debet.
                            E converso utrique huic Quaestorum Classi concreditur, ut merces
                            eiusmodi minoribus Mercatoribus pro ulteriori Quaestu distrahere
                            possint. Habitantes vero extra <emph>Capitales</emph> et Depositoriales
                            Civitates Mercatores prohibentur ne eas aliis pro <emph>quaestu</emph>,
                            sed privatis tantum pro immediato usu vendere possint. §. 54. Littera D;
                            sed nec habitans in Capitali aut Depositoriali Loco Quaestor merces
                            eiusmodi secus distrahere audet, nisi Tricesimalem schaedam suam in
                            Officio producat, et eius dorso quantitatem distractae mercis inscribi
                            faciat: emens vero novam, rubro Colore Signatam Bolletam super eadem
                            quantitate excipiat. §.55. Littera (b)</p>
               </div>
            </div>
            <div>
               <head>§. 60. Hungaricae Tricesimae cum Germanicis coniunctae.</head>
               <p>Maxima tamen quam idem Augustus occasione vectigalis huius in manipulatione
                        Tricesimali instituit mutatio in eo subsistit, quod Hungaricas cum
                        Germanicis Tricesimis coniunxerit. Antea in Limitibus Germanicarum
                        Provinciarum semper <emph>Hungarica</emph>
                  <emph>Germanicae</emph> Nationi Opposita fuerit haecque ab exeuntibus
                            <emph>Esituale</emph> ab intrantibus vero mercibus
                        <emph>consumptionale</emph> Germanicum Portorium incassabat, et vicissim;
                        postquam in Vectigali 1788. non tantum exoticae quas alioquin in Germanicis
                        Stationibus Portorium Consumptionale deponere debuerant, sed ipsae etiam
                        pleraeque Germanicae merces a Portorio Consumptionali Hungarico immunes
                        redditae sunt, Tricesimae Hungaricae quae iam nonnisi Esituale Hungaricum
                        Portorium percipiebant reipsa inutiles ferme evaserunt, hocque nomine easdem
                        Augustus cum Germanicis ita coniunxit, ut hae non tantum Consumptionale
                        Germanicum, sed et Esituale Hungaricum perceperint. Verum institutum hoc eum
                        effectum produxit, ut Camera Hungarica maxima Proventuum Tricesimalium parte
                        privata totum hunc Hungaricum Proventum Bancalis Deputatio ad se
                        pertraxerit.</p>
               <div>
                  <head>No 1o</head>
                  <p>Caeterum hoc Vectigali iidem, qui priori favores Fluminensi et Tergestino
                            Portui conceduntur, imo adnexis sub No 1o exoticis articulis, si iidem
                            per hos Portus invehuntur, notabilis Portorii pars per separatam
                            Resolutionem relaxata est.</p>
                  <p>Generalatus etiam Carlostadiensis et illa Zagrabiensis Comitatus pars
                            quae antea Szeverinensem constituebat in Concessis priori Vectigali
                            favoribus stabilitur.</p>
                  <p>Ita tamen prioris Vectigalis Dispositione a mercibus quae floreni valorem
                            non aequant Tricesima desummatur in novo Vectigali nuspiam
                        renovatur.</p>
               </div>
            </div>
            <div>
               <head>§. 61. Principia Vectigalis huius quoad Status cum quibus Commerciales
                        Tractatus praeexistunt.</head>
               <p>Quod Turcicum Commercium attinet: iam §.58. apparuit, Animalia sub sensum
                        Tractatum non venire praesens vectigal ostendit, quod nec Tabaca quidem ad
                        eorum sensum referatur; defixo enim quoad hanc Portorio, Turcici subditi
                        perinde obnoxii sunt, hi tamen quoad exitum, eum ultra tenores Tractatum
                        Favorem per Vectigal hoc perceperint, quod Stipulatos 5 a 100 tantum
                            <emph>Naturae Producta et artefacta</emph> nonnisi ¼ cruciferi a valore
                        unius floreni dependant; nimirum illa Hungaria subministrat haecve
                        Germanicis Provinciis devehuntur.</p>
               <p>Commercialis cum Polonia Tractatus §.6. Vectigalis diserte quidem stabilitur,
                        diciturque quod in singulo sub sensum illius cadente articulo admensum
                        Stipulatis 4 pro 100 Portorium in Vectigali exprimendum sit, quodsi tamen
                        rubricae hae cum rubricis editi statim post initum illum tractatum 1776. pro
                        Gallicia Vectigalis conferatur, subsequis ordinationibus Complures eatenus
                        factas esse mutationes facile apparebit. In particulari auctum fuerat ultra
                        tenores praevii Tractatus Polonici Cremati Portorium, ob quod Res-Publica
                        Polona Taxam vini Hungarici ad 4 aureos elevavit. Moscoviticus Tractatus
                        eodem §o perinde confirmatur verum huius usum ennatum, non multo post ut iam
                        vidimus, Bellum intercoepit, adeoque eius intuitu nulla etiam ab eo quem §o
                        16o descripsimus Statu mutatio intercedere potuit.</p>
            </div>
            <div>
               <head>§.62. In quibus Tariffa Animalium Vectigalis huius a priori differat.</head>
               <p>Emensa pro Animalibus Portoria, quae hactenus per Separatam semper Tariffam
                        tractabantur iam nunc ipsi Vectigali in Concernenti rubrica incorporata
                        sunt. Caeterum in hoc quoque eadem quae in priori Tariffa animalium
                        classificatio: Portoria ipsa in Singulis rubricis cum prioribus ex asse
                        conveniunt. Differt tamen modernum Taxationis Systema a priori in tribus
                        realibus punctis, 1o quod in priori Tariffa Aequale pro omnibus exoticis
                        Provinciis Portorium defixum fuerit, nunc Polonia distinctum et quidem minus
                        in singula rubrica Portorium habeat. 2o Quod relate ad <emph>Turciam</emph>
                        omnis Maialium classificatio sublata sit, sed Portorium mediae Classis pro
                        omnibus indiscriminatim dependatur. 3o Quod Transitus Portorium, a quo in
                        prioribus Tariffis, ut iam vidimus praescissum fuit, in hoc Vectigali
                        stabiliatur, hocque nomine rubrica haec quartam columnam acceperit.
                        Transitus Portorium tunc Locum habet, dum Animalia Hungarica per aliquam
                        Haereditario-Germanicam Provinciam ad exteram Regionem de pelluntur, estque
                        adeo elevatum, utsi Quaestor Hungarus animal cornutum 1ae Classis immediate
                        ad <emph>exteras</emph> oras deducat, titulo exitus nonnisi 1 Rf. 30 xr.
                        dependat. Si vero illud per aliquam Germanicam Provinciam expellat, solo
                        Germanico transitus titulo 5 Rf. 30 xr. persolvere debeat. Eadem est
                        proportio quoad Animalia Cornuta 2ae et Maiales 1ae Classis, reliquae
                        rubricae non ita in oculos incurrunt.</p>
               <p>In hoc Systemate Quaestor Hungaricus si Animalia per Germanicam Provinciam
                        educat, solvere debet titulo exitus hungarici 1 Rf 30 xr. titulo transitus,
                        5 Rf 30 xr. titulo exitus Germanici * * *1 adeoque novem ferme florenos. Ubi
                        tamen alter, qui illud immediate per Littorale educit, universim nonnisi fl
                        1. xr 30. <emph>titulo exitus</emph> dependit.</p>
               <p>Memorabile est relate ad hanc Vectigalis rubricam etiam illud, quod
                        Animalibus eadem prorsus exitus Portoria sint emensa, quae in
                        <emph>exteram</emph> immediate, <emph>seu in Germanicam</emph> Provinciam
                        depellantur.</p>
               <p>Quod reliquarum mercium Portoria attinet: iam primum omnia illa quorum
                        surrogatum Germanicae Fabricae dare poterunt, exotica artefacta, imo quaedam
                        etiam Naturae Producta, Vectigali hoc extra quaestum ponuntur, et horum
                        Consignatio sub No 2. adnectitur; ne tamen Libertas Incolarum nimium
                        restringatur, privatis tantum ad proprium usum earum inductio erga passuales
                        concernentis Dicasterii et dependendorum 60 pro 100 Portorium
                    conceditur.</p>
            </div>
            <div>
               <head>§.63. Principia Vectigalis huius quoad Portorium Consumptionale.</head>
               <p>Reliquae omnes variationes Portorii potissimum ad sustinendum illud
                            <emph>Prohibitionis Systema</emph> diriguntur, quare relate ad
                            <emph>inductionem</emph> Portoria exoticarum sub prohibitionem illam non
                        cadentium mercium magis adhuc atque in priori Vectigali variantur, nimirum
                        prout exoticus aliquis Articulus, aut per domesticam Industriam minus
                        suppleri potest: aut haec maiorem eius necessitatem habet, ita
                        <emph>minore</emph>, in casu vero Contrario <emph>maiori</emph> Portorio
                        subiicitur. </p>
               <div>
                  <head>Nro 3o</head>
                  <p>Ita ut Portoria a 2 1/2 usque 40 pro 100 variantur, prout id ex adnexo
                            sub 3tio Consignatione apparet. Verum tota hac in re non ad Hungaricam
                            sed ad Germanicam tantum industriam reflexum fuisse mox ostendetur. </p>
               </div>
               <div>
                  <head>No 4o</head>
                  <p>In Tariffa Vectigalis huius tantum expressis in adnexa sub No 4o
                            consignatione Germanicis Mercibus Libera ab omni Portorio in Hungariam
                            inductio conceditur. Debuit tamen favor hic per subsequas resolutiones
                            ad omnia Germanica fabricata extendi, cum haec dum Hungariae inferuntur
                            nullum reipsa Consumptionale Portorium persolvant.</p>
               </div>
               <div>
                  <head>No 5.</head>
                  <p>Materialia e converso illa, quibus Germanicae Provinciae pro fabricis
                            suis opus habent, notabili si Hungariae inferantur Portorio
                            Consumptionali subsunt. Prouti id annexa Sub Numero 5 Consignatio
                            ostendit. </p>
               </div>
               <div>
                  <head>No 6o</head>
                  <p>Sicut Inductionis ita etiam eductionis Portorium maior aut minor seu pro
                            Consumptione seu pro Industria Domestica necessitas regulare debet.
                            Verum in postremo Vectigali etiam huius intuitu Germanicarum tantum
                            Provinciarum ratio habita fuisse videtur; paucis enim tantum sub Numero
                            6o consignatis Hungaricis mercibus, partim ad Germanicas tantum, partim
                            etiam ad exteras Provincias liber ab omni Portorio exitus conceditur.
                        </p>
               </div>
               <div>
                  <head>No 7o</head>
                  <p>Paucis Ungaricis Articulis quibus Gallicia opus habet, modicum Essituale
                            Portorium per Separatum pro Provincia hac editum vectigal defigitur:
                            aliis qui in Consignatione sub No 7o continentur, tenue quidem, si ad
                            Germanicas Provincias educantur Portorium statuitur. </p>
               </div>
               <div>
                  <head>No 8.</head>
                  <p>Verum hae plerumque tales sunt, quorum e converso ad exteras Provincias
                            eductio aut simpliciter vetita, aut gravi Portorio impedita est;
                            utriusque Ordinis Articulos consignatio sub Numero 8. exhibet, et inter
                            prohibitos sunt <emph>pelles Leporinae, ossa</emph> et <emph>ungues
                                Animalium,</emph> quae non postremum exportationis versus mare
                            obiectum constituere possent. A 100 <emph>pellibus vitulinis</emph> 16.
                            a <emph>caprinis</emph> et ovinis 12 florenorum Esituale Portorium
                            defigitur, quod fermê 50 pro 100 efficit, a cineribus clavellatis 1 fl.
                            a metreta statuitur, quod altius adhuc Portorium effert, et hi articuli
                            notabile proinde Commercii versus mare obiectum efficere possent, ut
                            adeo si omnes hae tres Consignationes combinentur, facile appareat
                            plurimorum Articulorum Hungaricorum eductionem ideo tantum ad extra aut
                            prohibitam aut gravatam ad Germanicas vero Provincias alleviatam fuisse
                            ut harum Fabricis merces illae, tanto leviori obvenire debeant. </p>
                  <p>Quoad reliquos articulos, qui sub hanc Speculationem non cadebant, Quotta
                            Essitualis Portorii 5/12 pro 100 in medii denarii a floreno universim
                            defixa est.</p>
                  <p>In reliqua quidem universim relicta est Eductionis via Certae tamen in
                            adnexa Vectigali sub D Consignatione expressae merces nonnisi per
                            Capitales Stationes evehi permittuntur.</p>
               </div>
               <div>
                  <head>Quoad Portorium Transituale.</head>
                  <p>
                     <emph>Portorium</emph> Transitus in postremo Vectigali adhuc magis
                            exactum est ad Commercialia illa duo principia, nimirum ut Merces,
                            quibus Monarchia ipsa eget, aut quarum Specie illa perinde abundat in
                            Portorio Transitus graventur. Quare in postremo Vectigali plures adhuc,
                            quam in priori merces graviori quam Systematisatus olim florenus fuit,
                            Transitus Portorio subiacent, articuli qui maximê gravantur sunt
                            sequentes. <emph>Maiolica</emph> quae quatuor, <emph>Pelles
                            Leporinae</emph> et<emph> Porcellana</emph>. Quae quinque:
                            <emph>Sericum</emph> et <emph>Sericea fabricata</emph> quae 6 plane pro
                            100 titulo transitus dependere debent.</p>
               </div>
            </div>
            <div>
               <head>§.64. Principia Vectigalis Germanici eiusdem Anni 1788i.</head>
               <p>Apparet ex his quibus principiis postremum Vectigal innitatur, seu quoad
                        exoticas et germanicas, dum in Hungariam invehuntur, seu vero quoad
                        Hungaricas merces dum illas aut ad exoticum aut ad Germanicas Provincias
                        educuntur. </p>
               <div>
                  <head>Quoad Portorium Consumptionale.</head>
                  <p>Ut constet quale inter duo haec Monarchiae membra relate ad Vectigal
                            aequilibrium in praesens subsistat? nosse insuper interest, qualiter
                            vicissim seu Hungaricae dum in Germanicas Provincias inducuntur, seu
                            Germanicae dum in Hungariam educuntur merces in Germanico eiusdem Anni
                            1788. Vectigali tractentur. </p>
               </div>
               <div>
                  <head>No 9o</head>
                  <p>Aliqui sed exigui admodum in Consignatione sub Numero 9o expressi
                            Hungarici articuli in Germanicas Provincias absque Portorio
                            Consumptionale invehi permittuntur, nimirum quia prima plerumque pro
                            Germanicis Fabricis necessaria materiali constituunt.</p>
                  <p>
                     <emph>Naturae Producta</emph> Hungarica dum in Germanicas Provincias
                            invehuntur, haud magno quidem Germanico Portorio subsunt. </p>
               </div>
               <div>
                  <head>No 10.</head>
                  <p>Verum Polonici plane adeoque exotici aliquot in Consignatione sub Numero
                            10. contenti Articuli minus atque Hungarici, dum Germanicis Provinciis
                            inferuntur Portorium dependunt. Vigent praeterea adhuc
                                <emph>Provinciales</emph> illae impositiones, quas gravis Portorii
                            vices subire, vel solus <emph>ordinarii vini</emph> articulus satis
                            ostendit. Istud enim e praescripto vectigalis nonnisi 18 xr.
                            Consumptionali Germanico Portorio subiacet, verum titulo
                                <emph>Impositionis Provincialis</emph> 2 florenos ab Urna dependere
                            debet, id quod gravius quam 30 per 100 Portorium effert. Maior adhuc et
                            aequitati magis adversa est illa pressio, quod Vinum Hungaricum in
                            Austriam beneficio Danubii invehere non liceat, sed per
                                <emph>Continentem</emph> invehi debeat, eo indubie ex fundamento,
                            quod Terrestris Transportus prae <emph>aquatico</emph> sit magis
                            sumptuosus, <emph>collaterales</emph> eiusmodi et extrinsecae seu
                            Impositiones seu Prohibitiones eo magis Commercium Hungaricum premere
                            debent, quod in Vectigali nunquam exprimantur, Quaestores vero Hungaros
                            eo magis confundunt, quod ab ipsis plerumque ignorentur: atque ita
                            Hungarica Producta, gravem reipsa Censum dependunt, dum Germanicis
                            Provinciis inferuntur, ubi e contra Germanico Producto dum Hungariae
                            inferuntur, nulli prorsus Consumptionali Portorio subiacere supra
                            vidimus. </p>
               </div>
               <div>
                  <head>No 11o</head>
                  <p>Artefacta Hungarica praeterea, quae in adnexa sub Numero 11o
                            Consignatione continentur, si in Germanicas Provincias invehantur, adhuc
                            pro semiexoticis tractantur: adhuc dimidium exotici Portorii, aut si
                            sint de specie positarum extra Quaestum mercium, eius sextam dependere
                            debent. Ubi e contra Germanica Artefacta dum Hungariam intrant, nulli
                            prorsus, ut supra apparuit Consumptionali Portorium subiacent, imo horum
                            intuitu novum Vectigal maiorem adhuc quod antea inter Hungarica et
                            Germanica artefacta improportionem induxit. Antea enim ista dum
                            Hungariae inferebantur Portorio 3 et respective 5 pro 100 subiacebant
                            adeoque si e.g. aliquis exoticus Articulus Portorio 20 pro 100 affectus
                            fuit, debuit quidem Quaestor Hungarus dum eiusdem speciei Articulum
                            Hungariae intulit, dimidium huius id est 10 pro 100 persolvere, verum
                            eotum Germanicus etiam Quaestor, dum eiusdem speciei articulum
                            Germanicum Hungaricae intulit debuit 5 aut adminus 3 pro 100 Beneficii
                            habuit. Nunc cum Quaestor Germanus ab eiusmodi Articulo prorsus nihil,
                            Hungarus vero adhuc illos 10 pro 100 persolvere debeat,
                            <emph>ille</emph> prae <emph>hoc</emph> totius utique summae beneficio
                            gaudet, et hoc quoad Portorium <emph>Inductionis</emph> quod Hungaricae
                            si Germanicis Provinciis inferantur merces dependere debent.</p>
               </div>
               <div>
                  <head>Quoad Portorium Essituale.</head>
                  <p>Quod <emph>Essituale</emph> Germanicarum dum in Hungariam inducuntur
                            mercium Portorium attinet: has Vectigal Germanicum ab hoc etiam exemit,
                            demptis tantum iis, quarum ipsae Germanicae Provinciae necessitatem
                            habent. </p>
               </div>
               <div>
                  <head>No 4</head>
                  <p>Ubi e contra Hungaricae praeter paucas sub Numero 4 consignatas merces
                            defixum sibi in Vectigali Hungarico Exitus Portorium, ut iam supra
                            apparuit dependere debent. Caeterum eaedem ferme merces quas Hungaricum
                            Vectigal aut educi ad extra vetat, aut nonnisi cum gravi Portorio
                            admittit, in Germanico etiam Vectigali aut educi prohibentur, aut gravi
                            perinde Portorio affecta sunt. Verum cum haec plerumque sint necessaria,
                            pro florentibus iam Germanicis Fabricis materialia, Hungaria vero his
                            adhuc destituatur, hac quoque in re Germanicarum potissimum Fabricarum
                            rationem habitam fuisse satis apparet.</p>
               </div>
               <div>
                  <head>Quoad Transitum</head>
                  <p>Relate ad <emph>Transitum</emph> aequalia quidem et in Germanico et in
                            Hungarico Vectigali Portoria defixa sunt, nulli tamen adhuc Statui,
                            talia adversus alium sibi exoticum Statum, transitus impedimenta ponere
                            in mentem venit, qualia evehendo per Austriam in exteras Provincias
                                <emph>Vino Hungarico</emph> ponuntur. Nam dudum nemini licuit illud
                            per Austriam transvehere, nisi una tantum de Austriaco Vino eduxerit;
                            aggravium hoc subinde quidem cessavit, stat tamen adhuc illa cuius in
                            inductione meminimus pressio, quod illud beneficio Danubii ne quidem in
                            exteras Provincias per Austriam transvehere liceat, sed debeat per
                            Continentem promoveri.</p>
               </div>
               <div>
                  <head>Quoad immediatum cum exoticis mercibus Commercium.</head>
                  <p>Quoad exoticas non prohibitas merces Beneficium
                            <emph>Naturalisationis</emph>, ne hoc quidem Vectigali Hungaris
                            Quaestoribus admittitur, si enim has Quaestor Hungarus e tali Regione
                            constituat e qua per aliquam Germanicam Provinciam transire debent, iam
                            non potest has usque locum Domicilii sui, etiamsi in Capitali aliqua
                            Statione Hungarica resideat promovere, et ibi primum pro iis Portorium
                            deponere, sed hoc in Capitali illius Provinciae Germanicae per quam
                            transeunt Statione persolvere debet. Ubi e contra si Germanus Gozypium
                            aut Lanam e Turcia per Hungariam constituat, Portorium Domi Suae
                            deponere potest. Porro postquam seu Germanus seu Hungarus Quaestor ab
                            eiusmodi mercibus Portorium deposuit, ulteriorem cum iis Quaestum seu in
                            Hungariam seu in alias quoque exoticas Provincias absque nova Portorii
                            alicuius depositione exercere potest, e contra si Hungarus merces
                            eiusmodi non per aliquam Germanicam Provinciam, sed directe e Littorale
                            Croatico accepit iam eidem tenore Vectigalis Hungarici § 52 Littera C.
                            nonnisi per Hungariam cum iis mercari licet.</p>
               </div>
            </div>
            <div>
               <head>§.65. Effectus quos haec Vectigalis Inaequalitas relate ad Hungariam
                        produxit.</head>
               <p>Tantum adhuc est in postremo etiam Vectigali discrimen inter favores illos,
                        quibus Germanicae respectu Hungaricarum mercium gaudent, superest ut
                        Sinistros quos Systema hoc, relate ad Commercium Hungaricum effectus
                        producit compendio exhibeamus. 1o pertractis ad Bancalem Deputationem
                        Hungaricarum Tricesimarum Proventibus, dicasterium exterum influit in
                        internam Regni administrationem, id autem salva, quae postremis etiam
                        Comitiis agnita est <emph>Regni independentia</emph> admitti non potest. 2o
                        restrictis ad domesticam tantum consumptionem exoticis illis Articulis, qui
                        immediate ab extra in Hungariam invehuntur, pars maxima Beneficii illius,
                        quod per reseratam <emph>immediatam</emph> exoticam Importationem Hungariae
                        accessit, iam per idipsum enervatur. 3o relictis Germanis Quaestoribus
                        Naturalisationis talium exoticorum Articulorum beneficiis, qui nonnisi per
                        Germanicas Provincias in Hungariam penetrare possunt, Hungarus ex explicatis
                        §. 54. motivis, respectu talium concurrentiam eorum sustinere non potest,
                        adeoque 4o, cum idem beneficium relate ad Turcicas, quae vicissim per
                        Hungariam in Germanicas Ditiones pertingere debent merces Quaestoribus
                        Hungaris reciproce concessum non sit, debet totum exoticum Commercium porro
                        penes etiam solos Germanos Quaestores remanere. 5o Cum omnia illa exotica
                        artefacta, quorum Surrogatum Germanicae Fabricae praestare possunt:
                        prohibita sint, Germanica vero absque Portorio in Regnum invehantur, cogitur
                        Hungaria necessariis sibi mercibus se tantum e Germanicis Provinciis
                        providere, e converso 6o cum omnes illi Hungarici Articuli quibus Germanicae
                        Fabricae opus habent vel extra educi prohibeantur, vel certe gravibus
                        Portoriis impediantur, in Germanicas vero Provincias aut sine ullo, aut erga
                        exiguum Portorium induci permittantur, cogitur interim Hungaria complura
                        Producta Sua tantum Germanicis Provinciis distrahere, atque ita Regnum alias
                            <emph>independens</emph> ad formale ferme <emph>Coloniarum</emph>
                        Systema redactum est, ac Coloniae quidem Legi huic, ne aut Sua alio quam ad
                        Metropolim Producta distrahere, aut aliunde necessariis sibi artificiis se
                        providere audeant, ex pacto subiacent, Hungaria sola <emph>indirecta</emph>
                        Vectigalis via, per id tantum eo perducta est, quia ab <emph>activo</emph>
                        in regulationem eius influxu, iam dudum arcetur. 7o Ex ipso Coloniarum
                        Systemate debet Metropolis productorum distractionem Coloniis suis
                        facilitare, ideo ut hae tanto plura Metropolis artefacta possint exportare;
                        Hungariae ipsa <emph>Productorum Naturae</emph> in Germanicas Provincias
                        distractio impeditur, partim per impositiones Provinciales, partim per
                        vetitam beneficio aquae non tantum invectionem, sed etiam transvectionem,
                        partim denique per constituta nonnullis articulis maiora, quam eiusdem
                        Speciei exoticis Productis defixa sunt Portoria, uti id e Consignatione sub
                        Numero 10. iam apparuit. Et ideo 8o cum parte ex una Productorum
                        Hungaricorum exportatio per ipsam tot exoticarum mercium, quae materiam
                            <emph>Commutationis</emph> praebere potuissent prohibitionem, diminuta
                        sit: parte vero ex alia eorum in Germanicas Provincias distractio, non tam
                        per Vectigal, quam alia collateralia Impedimenta difficilior semper
                        efficiatur, debebit ipsa etiam artefactorum Germanicorum Consumptio in
                        Hungaria sensim diminui, nisi malo huic per elaborandum novum et aequianime
                        Vectigal remedium ponatur.</p>
            </div>
            <div>
               <head>§.66. Systema Aestimationis mercium.</head>
               <p>Caeterum Quotta metiendi Portorii necessariam ad aestimationem mercis
                        relationem habet: potest enim Portorium aliquod exiguum videri, et tamen si
                        aestimatio mercis excessiva sit, hanc in re ipsa gravare et vicissim;
                        occasione editi 1775 Germanici Vectigalis, id in rubrica Panni reipsa
                        evenisse constat, nam in hoc Vectigali Aestimatio Optimae Species Panni, pro
                        Cynosura emetiendi pro omnibus inferioribus Speciebus Portorii assumpta
                        fuit. Anno quidem 1789. edita fuit norma tam Turcicas, quam alias quasvis
                        res aestimandi. An tamen nihil de eadem postea mutatum sit? Anne illa in
                        Vectigali 1784. et 1788. observata fuit? Per eam, qua hactenus negotia haec
                        tractabantur secreti religionem comperire non licuit.</p>
               <p>Et hic fuit Negotii Vectigalis ad praesens usque tempus cursus: hae
                        vicissitudines, haec Systematum varietas: unum tamen erat, in quo omnia
                        hactenus edita Vectigalia consentiebant, nimirum quod in favorem
                        Germanicarum Provinciarum et Hungarici Commercii Detrimentum directa
                        fuerint.</p>
            </div>
            <div>
               <head>§.67. Frequentes Portoriorum mutationes, cursum Commercii perturbarunt.</head>
               <p>Neque tamen Solo Vectigali seu manipulatio Tricesimalis seu Directio
                        Commercii absolvebatur: vix aliquod Vectigal prodiit cum iam per
                        particulares ordinationes mutari coepit. Hae adeo celerriter sibi succedere
                        solebant, ut intra paucos Annos maxima pars Vectigalis extra usum posita
                        fuerit. Ac id quidem inficiari non licet, quod in cursu commercii talis
                        quandoque Circumstantia se evolvit, ut vigens quoad articulum aliquem
                        Portorium mutari, ipsa Publicae utilitatis ratio deposcat: verum mutationes
                        hae non semper e ratione Boni Publici suscipiebantur, prouti id sub Consilio
                        Commerciali evenisse constat, dum in favorem Polonicae, Hungarica
                        <emph>Cera</emph> et <emph>mel</emph> adeo gravatum fuit, ut Hungaricum cum
                        his articulis Commercium aliquo tempore prorsus stagnare debuerit: praeterea
                        mutationes hae quandoque adeo peremptoriê emanarunt ut nec ad notitiam
                        omnium, quoad articulum talem, cuius Portorium mutatum est, interessatorum
                        Quaestorum in tempore pervenerint. Acceserunt pecculiares saepe non tantum
                        Mercatoribus, sed ipsis etiam Dicasteriis Politicis ignotae Tricesimarum
                        Instructiones. Quae omnia et cursum Commercii perturbare et Quaestoribus
                        grave saepe Detrimentum adferre debuerint.</p>
               <p>Notae</p>
               <p>1. <emph>Spatium in MS-to vacuum relictum.</emph>
               </p>
            </div>
         </div>
         <div>
            <head>8. Status Actualis Viarum et Navigationis.</head>
            <div>
               <head>§.68. Status Viarum per Capitales Commercialium viarum Ductus</head>
               <p>Ut Status Commercii penitius cognoscatur <add>nosse</add>1 interest
                        qualiter duo eius vehicula, <emph>viae</emph> nempe et
                        <emph>navigatio</emph> se habeant? Viis commercialibus nullum tantisper
                        regnum carere potest. Ipsa enim localium situationum varietas non admittit,
                        ut canales per totum regnum ita aequaliter distribui possint, quo per hos
                        solos interna <emph>communicatio</emph>, sine qua <emph>externum</emph>
                        commercium exurgere non potest, facilis efficiatur. </p>
               <div>
                  <head>Primus Capitalis Ductus Vienna et Posonio ad Littorale.</head>
                  <p>Commerciales viae in <emph>Capitales</emph> et Collaterales dividuntur:
                            Hungaria tres tantum habet Capitales Ductus: primum Posonio ad
                                <emph>Littorale</emph> Hungaricum, qui exiguo duarum Postarum
                            deflexu, una etiam Viennam ducit sicque Littorale Hungaricum cum ipsa
                            totius Monarchiae Metropoli Connectit. In Ductu hoc intra Posonium et
                            Sopronium notabilis adhuc viae pars instauranda restat, reliquum per
                            Sabariam, Varasdinum, Carlostadium, ita solide exstructum est, ut non
                            nisi periodicis reparationibus, indigeat.</p>
                  <p>Ductus hic commodior admodum redditus est per id, quod quatuor quae in
                            fluviis <emph>Mura, Dravo, Savo</emph> et <emph>Collapi</emph> illum
                            antea impediebant naula sublata fluviique hi subliciis pontibus
                            constrati sint: verum sumptuosi hi pontes nullam adhuc habent stabilem
                            Dotem, quodsi autem proportionata Conservationis oneri Telonii Tariffa
                            in singulo stabiliatur, ipsa Portorii magnitudo grave Commercio adferret
                            Impedimentum.</p>
               </div>
               <div>
                  <head>Alter Capitalis Ductus Vienna per Budam in Transylvaniam.</head>
                  <p>Alter Capitalis Ductus <emph>Vienna</emph> per Budam in
                                <emph>Transylvaniam</emph> et per hanc in <emph>Moldaviam</emph>, et
                            respective <emph>Valachiam</emph> procedit, in hoc ductu Budam usque
                            tota ferme via iam sollide instaurata est. Inde usque Transylvaniam per
                            eiusmodi plagas ducit in quibus necessaria pro Constructione materialia
                            desiderantur. Hunc quoque ductum Danubius et Tibiscus intersecat, ac
                            navali quidem qui <emph>Danubio</emph> intra Budam et Pestinum imponitur
                            ponti vigens in eodem tariffa sufficientem pro eius conservatione fundum
                            praebet: vel hoc tamen onus cursus Commercii iam resentit; Tibiscus
                            etiam ad Szolnokinum ponte constratus est, sed qui nullam interim
                            stabilem dotem habet; caeterum ductus quidem hic Buda alium ramum etiam
                            format, nempe per Temesvarinum in inferiorem Valachiae partem ad
                            Zemlinum. Cum tamen maxima pars commercii Buda Zemlinum secundo Danubio
                            cursum habeat, via haec in linea commerciali nonnisi pro collaterali
                            haberi potest.</p>
               </div>
               <div>
                  <head>Tertius Capitalis Ductus e Littorali per Pesthinum in Galiciam.</head>
                  <p>Tertius Capitalis ductus est a <emph>Littorali Hungarico</emph> per
                            Canisam, Pestinum in <emph>Galliciam</emph> et <emph>Poloniam</emph>,
                            clausa enim per Vectigalia Borussica Dantisci portu, commercium
                            orientalium et meridionalium mercium e Littorali Hungarico in Poloniam
                            inclinare coepit. In hoc Ductu Carlostadio quidem iam Navigatio incipit,
                            quae in varias Regni partes Communicationem praebet, Pestinum tamen,
                            quod ferme in centro ductus huius situatur, ipse commercii cursus per
                                <emph>continentem</emph> sponte inclinavit; nimirum quia transportus
                            hac via minus sumptuosus evadit, quam per Longum illum et multis adhuc
                            incommodis impeditum circuitum, si secundo Collapi et Savo Zemlinum,
                            inde vero adverso Danubio Pestinum navigetur. Hunc quidem per
                                <emph>Continentem</emph> ductum recensita §. 54. et 55. Impedimenta
                            ita interverterant, ut usque 1784um totum Pestiense Commercium per
                            Pettovium Tergestum procedere debuerit. Verum reserata per Vectigal Anni
                            huius ut §. 57. Ostensum est immediata exoticarum mercium per Littorale
                            Hungaricum inductione, minus Sumptuosus iam Mercatoribus Pestiensibus
                            per Canisam, Carlostadium ad Littorale seu domestica Producta evehere
                            seu exoticas merces inferre. In hoc ductu via iam Zagrabia, in Ductum
                            primo Loco recensitum deflectit, duarumque ferme Postarum Circuitum
                            facit per Varasdinum Canisam, qui compendiari potest Si Zagrabia per
                            Crisium et Capronczam directe Canisam duceretur. Verum Varasdinum usque,
                            imo usque <emph>Prelok</emph> Possessionem Comitatus Szaladiensis via
                            iam ad Sollidum Statum Collocata est. Per Crisium et Capronczam maxima
                            eius pars de novo primum restaurari, et Dravo ad Dernye in Statu
                            militari Sumptuosus Pons iniici deberet. Canisa usque Tapolczam nullae
                            adhuc viae instauratae, nec hinc usque Pestinum totus Tractus absolutus
                            est. Pestino ipso usque <emph>Duklam</emph> multi adhuc viarum Tractus
                            fundamentali instauratione Opus habent.</p>
                  <p>Et hi sunt tres <emph>Capitales</emph> Commercialium viarum ductus, qui
                            ad tres praecipuos evectionis ad exoticas Provincias <emph>Passus</emph>
                            ducunt, nempe per Croatiam ad <emph>mare</emph>, adeoque omnes
                                <emph>Adriatici</emph> et <emph>meridiani</emph> Portus: per
                            Transylvaniam in <emph>Moldaviam</emph> et respective
                            <emph>Valachiam</emph> et per Galliciam in <emph>Poloniam.</emph>
                  </p>
               </div>
               <div>
                  <head>Reliqui Collaterales Ductus.</head>
                  <p>Quod Passus attinet: qui in haereditario Germanicas Provincias ducunt;
                            evectio in <emph>Austriam</emph>, cum qua Hungaria plurimam habet
                            Mercium Communicationem alioquin in utrumque priorem; eductio vero in
                                <emph>Gallitiam</emph> in tertium Capitalem ductum incidit. Reliqui
                            qui in <emph>Silesiam</emph>
                     <emph>Moraviam,</emph> Styriam et <emph>Carnioliam</emph> ducunt
                                <emph>passus</emph> limitaneorum ferme Comitatuum eductioni tantum
                            deserviunt, adeoque cum ea parte minor vigeat communicatio ducentes
                            etiam ad hos passus viae <emph>Collateralibus</emph> accensendae esse
                            videntur. In hos Capitales Ductus ex <emph>Emporialibus</emph> Locis
                            viae aut iam influunt, aut certe influere deberent. Harum aliquae eadem
                            qua <emph>Capitales</emph> viae Soliditate instauratae: aliae levius
                            reparatae: plurimae in Naturali adhuc suo Statu relictae sunt.</p>
               </div>
               <div>
                  <head>Reparationem viarum Telonia morantur.</head>
                  <p>Caeterum reparationem viarum, atque ipsum usque adeo Commercium plurimum
                            moratur, partim nimia Teloniorum frequentia, partim illa Legis
                            ambiguitas, quas telonialis dominis praeter pontium ipsius insuper
                                <emph>accessus</emph> et <emph>recessus</emph> reparationem imponit.
                            Cum enim idipsum indeterminatum sit, pleraque vero privilegia, non uni
                            determinato ponti affixa, sed universim ad Pontes in Territorio
                            privilegiato sitos extensa sint, vigent Continuae inter Possessores
                            Telloniorum et Iurisdictiones Publicas Controversiae, in Casu quidem
                            illo, ubi privilegiatus nimis multos in Terreno suo pontes habet super
                            eo an omnes? Vel quos reparare debeat? in Casu vero illo, si paucos aut
                            unum tantum et hunc exilem habeat, <add>quid</add>2 per accessum et
                            recessum intelligi oporteat? Quarum quidem differentiarum is plerumque
                            exitus esse solet, ut aut viae in desolato statu persistunt, aut certe
                            ut maxima oneris pars in ipsum publicum recidat.</p>
               </div>
            </div>
            <div>
               <head>§.69. Status maritimae Navigationis.</head>
               <p>Quod <emph>maritimam</emph> Navigationem attinet, habet quidem Littorale
                        Hungaricum et necessaria pro Construendi Navibus Ligna et Populum ad rem
                        Nauticam ita comparatum, ut ipsae Naves Tergestinae Nautas inde adsciscere
                        debeant; nationalem tamen navigationem vix adhuc aliquam habet. Anno 1784.
                        nonnisi 30 Naves domesticas numeravit, et hae nonnisi pondus a 100 usque 300
                        toleratum sustinebant, et earum maximae vix 20 Nautas occupabant. De
                            <emph>Segnia</emph> et <emph>Carlobagho</emph> quae ad militarem
                        Iurisdictionem pertinent quot naves habeant? Statui non potest. Portus tamen
                        hos pauciores adhuc numerari, tuto affirmare licet. Ipsae paucae hae Naves
                        advehendo e Sicilia maritimo Sale potissimum occupantur pro aliis Commercii
                        articulis paucae supersunt, et ideo ipsum exiguum illud, quod per tanta
                        superius recensita Vectigalis Impedimenta Locum habere potuit,
                            <emph>exoticae Importationis</emph> Commercium exteris plerumque Navibus
                        perficitur, ipsa Domesticorum Productorum exportatio, si eam Solito
                        Copiosiorem esse contingat, veluti in casu vigentis in Italia Frumenti
                        Caristiae exteras potissimum naves occupare solet.</p>
               <p>Proponebatur quidem identidem primum ut ad formandum Nautarum Seminarium
                        piscatura excitetur. Omniumque quos <emph>Domestici</emph> Piscatores
                        Capturi sunt, maritimorum Piscium libera ab omni Portorio Inductio
                        admittatur. Dein ut ad excitandam Nationalem Navigationem exoticis illis
                        articulis, qui Domesticis Navibus fuerint importati, favores aliqui
                        concedantur; neque tamen seu unum, seu aliud hactenus perfici potuit:
                        credebaturque sat esse si ad derivandum sensim ad Littorale tam Germanicum,
                        quam et Hungaricum Commercii Ductum Certis exoticis articulis si hac via seu
                        deinde per <emph>domesticas</emph> seu per exteras Naves inducti fuerint
                        aliqua Portorii diminutio concedatur.</p>
            </div>
            <div>
               <head>§.70. Naturales Navigationis Hungaricae Canales.</head>
               <p>Quod Navigationem intra continentem concernit, Hungaria ut iam § 3. ostensum
                        est, naturalis Navigationis Canales plurimos habet. Princeps omnium est quem
                        illi <emph>Danubius</emph> praebet, qui medium ferme Regnum intersecat.
                            <emph>Tibiscus Dravus</emph> et <emph>Savus</emph> licet Danubio
                        illabantur, cum tamen longum antea terrarum tractum emetiantur, adeoque
                        copiosis ripparum suarum accolis Beneficium praestent, pro <emph>Capitalibus
                            Canalibus</emph> merito haberi possunt, reliqui, qui in hos influunt
                        fluvii, qua parte seu ratibus seu navigiis patent, pro collateralibus
                        censeri debent.</p>
               <div>
                  <head>Primus Capitalis Navigationis Canalis Danubius. Eius intrinseca
                            Impedimenta</head>
                  <p>Danubius inter praecipitem et lentum Cursum medium tenet, et ideo
                            commodiorem prae aliis Hungariae fluviis Canalem praebet, habet tamen
                            diversa adhuc Navigationis impedimenta, neque enim omnia eius Littora
                            adhuc a Sylvis repurgata sunt, quo fit, ut licet eius alveus a truncis
                            iam Saepius repurgatus sit, novi tamen eidem de tempore in tempus
                            illabantur, qui impeditam faciunt navigationem. Quibusdam in Locis in
                            nimium multos ramos abit, nimis multas insulas efficit id quod minus
                            profundam tempore siccitatis aquam in principali Canali efficit; alibi
                            per Longos nimium gyros se incurvat, qui Longiorem, adeoque magis etiam
                            Sumptuosam reddunt navigationem, nec desunt scopuli arenosi, ad quos
                            imperitus Navarchus Navem facile allidere potest, nec omnes adhuc molae
                            ad innoxium Navigationi situm sunt collocatae. Et haec de Navigatione
                                <emph>Secunda</emph>, quod ad versam attinet, <emph>Danubius</emph>
                            Zemlino usque Földvarinum rippas ita demissas habet, ut eas omnis
                            exundatio transcendat, et ideo nulla etiam toto hoc tractu semita
                            attractoria hactenus subsistere potuit, aut enim pars semitae post omnem
                            exundationem collabebatur, aut etiam succrescentia continuo fruticela
                            impediebant.</p>
                  <p>Et ideo naves hoc tractu non <emph>equis</emph> sed hominibus
                            attrahuntur, quod utique transportum sumptuosum efficere debet. Sed nec
                            Földvarino usque Limites Hungariae repulsuales viae in debito statu
                            consistunt, alicubi enim necdum plene restauratae sunt, alibi iam
                            conciderunt, quin novae iis sunt substitutae, hic succrescrentes
                            frutices, ibi collocata in Littoribus Aedificia attractionem impediunt.
                            Universim sicut Danubius Hungariae fluviorum maximus est, ita etiam
                            navigatio in eodem cum ventis et fluctibus plurimum debet colluctari. Et
                            haec sunt <emph>intrinseca</emph> Navigationis Danubianae impedimenta,
                            quibus antequam <emph>generalis</emph> Scopo huic Conformanda Mappa
                            ellaboretur, ordinatum remedium adferri non potest; neque enim vel id,
                            qui rami obstrui? Qui vero gyri transecari debeant? absque hoc subsidio
                            tuto definiri potest. Exstant quidem in Archivo Littoralis Consilii
                            diversorum Fluvii huius tractatuum mappae. Commissio sic dicta
                                <emph>Rabiana</emph> 1772. generalem plane per Suas Sectiones fluvii
                            huius mappam elaboravit: verum particulares illae mappae, nec ad hunc
                            Scopum, nec ad eandem Scalam ellaboratae sunt. <emph>Rabiana</emph>
                            Commissio praesentanea tantum Navigationis impedimenta removere, non
                            vero Systematicam Danubii regulationem ponere sibi pro Scopo
                            praefixerat, et alioquin ab eo tempore quo <emph>Rabiana</emph>
                            Commissio processit, ingens in Statu Danubii Commutatio facta est. Quare
                            generalis ad Scopum Systematicae fluvii huius regulationis elaboranda
                            mappa adhucdum desideratur, pro aliquo tamen operis huius Subsidio,
                            antiquiores etiam mappae deservire possunt.</p>
               </div>
            </div>
            <div>
               <head>§.71. Extrinseci Navigationis Danubianae Defectus.</head>
               <p>Extrinseci Navigationis Danubianae defectus ad tria Capita se vocantur: 1o
                        Quod Naves e molli ligno constructae vulgo <emph>Pelfammer</emph>plerumque
                        adhibeantur, 2o Quod Navium Structura Capacitati fluvii non sit accomodata.
                        3o Quod imperitis et saepe dissolutis Nautis Directio Navium Concredi
                        debeat.</p>
               <p>Quod primum attinet: plerasque quibus Danubialis Navigatio perficiatur Naves,
                        Quaestores Viennenses ex Imperio coemunt, iisdemque merces suas Pestinum
                        demittunt, seu quod raro fit, quod inde revehere possint, seu vero attractio
                        Navium, si voluminosis Articulis impleantur, adversa aqua, nimis sumptuosa
                        evadat, has Pestini divendere solent. Pestienses vicissim iisdem Navibus
                        merces suas Zemlinum devehunt: ibi eas aliis, qui in adverso Savo et Collapi
                        navigare consveverunt saepius distrahunt, raro iisdem aliquid revehunt
                        quandoque praevie dissolutas instar asserum et Lignorum focalium vendere
                        leguntur, atque ita primum singulae eiusmodi Navis pretium e Provinciis
                        haereditariis effertur, licet Hungaria abundet Quercinis Lignis, constructae
                        vero e hoc Ligno Naves tres etiam Aetates earum sustineant, quae e molli
                        ligno consistunt.</p>
               <p>Ad 2um constat maiorem esse <emph>Danubii</emph>, quam <emph>Rheni</emph>
                        capacitatem, et tamen per hunc constructis e duro ligno maioris longe
                        ponderis, atque Danubianae sustinent capacibus, malis praeterea velis et
                        anchoris provisis navibus Commercium exercetur. Cum Subsidia haec magnum et
                        itineris, et Sumptuosum Compendium procurent, iam Augusta Maria Theresia,
                        quo florentiorem reddat Hungaricam Navigationem usum eiusmodi Navium per
                        Danubium introducere constituerat. Evocavit illa hunc in finem e Rhenanis
                        partibus Navarchum <emph>Heppe</emph> per hunc duas eiusmodi Naves
                        Speciminis Causa Sumptibus Regiis construi curavit. Singulo privato, qui
                        suis sumptibus navem eiusmodi construxerit 100 aureorum proemium addixit,
                        Navarchis vero Danubianis quo debitum velorum Anchorarum usum faciendi,
                        navesque eiusmodi regendi artem condiscant; ut unum aliudve iter in his
                        Navibus per vices faciant, imperavit, omnes tamen hi Conatus profusique in
                        Salutare hoc institutum Sumptus eum tantum effectum produxerunt, quod duae e
                        Ligno quercino ad maiorem modulum constructae velis et anchoris provisae
                        Naves prodierint. Verum harum prima non procul a Carlostadio erecta a
                        postremo Possessore dicta <emph>Taufferiana</emph>, propter nimiam molem non
                        pro Danubiano Commercio sed pro Navigatione per <emph>Mare Nigrum</emph>
                        principio statim destinabatur. Et ideo superatis summa difficultate Colapis
                        et Savi angustiis, utprimum Constantinopolim pertigit, ibidem etiam
                        divendita fuit. Alia Comitis Theodori de Batthyan aliquot Secundo et adverso
                        Danubio Navigationes peregit, exstatque etiamnum, neque tamen continuo
                        Commercii usui deseruit; neque eiusmodi Nautis semper provisa est, qua
                        debitum velorum usum facere sciant. Ipsae hae duae Naves ad
                        <emph>Rhaenanum</emph> modulum non erant efformatae adeoque ad designatum ab
                        Augusta Scopum non deserviebant. Surrexerant primo in illo Aestu etiam
                        aliquot e Ligno quercino minores Naves, sed nec hae seu ad Rhenanum modulum
                        efformatae erant, seu vela habuere. Postea omnis iterum Navigatio Danubiana
                        ad molles Imperiales Naves et imperitos domesticos Nautas recidit; Nam.</p>
               <p>Ad 3tium Nullus est Danubianus Navarchus, qui seu Naves construendi, seu
                        Navigandi artem ex <emph>instituto</emph> edoctus sit; Naves enim ut iam
                        apparuit paratae ab exteris coemuntur, paucas quae domi efformantur fabri
                        Lignarii erga inviationem imperitorum Navarchorum elaborant. Ipsi Nautae
                        artem suam ab attractione Navium saepe incipiunt, alias Remiges (qui vulgo
                            <emph>hajós</emph> appellantur) eam usu condiscunt, postquam horum
                        aliquis aliquot itinera in hac qualitate confecit, iam se regendae Navis
                        parem putat. Et si inveniat Quaestorem qui suam sibi Navim concredat,
                        assumpto <emph>Kormány</emph> seu Navarchi titulo totam se iam artem callere
                        arbitratur; inde frequentia ferme quotannis Naufragia, inde redacti ad
                        incitas tot Mercatores, inde denique languor ipse Navigationis.</p>
               <p>Non exiguum etiam Danubianae Navigationi Deffectum pravi Nautarum mores
                        constituunt, cum enim nulla circa id Norma subsistat, quae sint
                            <emph>Remigum</emph> erga <emph>Navarchos</emph> et vicissim, quae etiam
                        Proprietarii Navis erga <emph>Navarchum</emph> Officia? cum multa Convitia
                        circa inchoandam exercendam aut deserendam hanc professionem, uti et circa
                        modum illata seu per Nautas seu etiam fortuito mercibus Damna inquirendi
                        vigent, naturale est, ut hoc genus hominum vitam agat prorsus dissolutam: ut
                        Remiges subordinationem saepe excutiant: ut nec Navis, nec mercium debitam
                        Curam gerant, sicque causando Proprietariis Damna, quibus resarciendis pares
                        non sunt, hos quidem ad incitas frequenter redigant, Navigationi vero et
                        Commercio grave adferant detrimentum.</p>
            </div>
            <div>
               <head>§.72. Navigatio per Mare Nigrum.</head>
               <p>Ante paucos adhuc annos Terminum Navigationis Danubianae
                        <emph>Zemlinum</emph> efficit. Ibi omne Commercium Hungaricum desinebat,
                        inde Domestica Producta, quae pro Littorali destinabantur Savum subierunt;
                            <emph>hoc</emph> et <emph>Colapi</emph> adverso Carlostadium, inde vero
                        per Carolinam ad mare transponenda. Diu quippe viguit opinio illa, quod seu
                        propter Latentes infra Orsovam ad sic dictam <emph>Portam ferream</emph>
                        Scopulos, seu propter Longinquitatem itineris, seu propter frequentes
                        Turcorum vexationes seu denique propter periculum internum et per
                        enasciturum forte Bellum Commercii non intersit Mercatores ultro navigare.</p>
               <p>Post initium ab Augusto Iosepho II postremum cum Turcis Commercialem
                        Tractatum Quaestores iam ultra etiam Belgradum navigare, emensoque Danubio
                        ipsum etiam <emph>Mare Nigrum</emph> tentare coeperunt.</p>
               <p>Praeter recensita paulo ante Navigationis huius impedimenta unum illud e
                        praecipuis est, quod devecta <emph>usualibus</emph> hactenus Navibus usque
                            <emph>Suinam</emph> merces in maritimas, quae raro illic praesto esse
                        solent, transponi debeant, nulla autem adsint magazina; ubi hae interea
                        reponi possint. Mercator <emph>Golner</emph>, qui unus e primis hanc
                        navigationis viam iniverat, huic quoque difficultati subvenit, nimirum
                        construxit ille duas Naves, quae et Danubium et Mare Nigrum perinde possint
                        sustinere, his quoque e Banatu Constantinopolim directe navigavit. Fecit
                        quidem ille unius ad Scopulos Orsovanos allisae navis iacturam, sed id ille
                        ad infidelitatem Turcici <emph>Piloti</emph> retulit, idque in posterum
                        facile evitari posse statuit. Post Golnerum Compagnia <emph>Brigenti</emph>,
                        et <emph>Dellascia</emph> 15 eadem via expeditiones suscepit. Verum conatus
                        hos emanatum Anno 1788. Turcicum Bellum intercoepit. Hoc tamen vix terminato
                            <emph>Golner</emph> novam continuo pro eadem Navigatione Societatem
                        conquirere coepit. An ille propositum suum in effectum perducturus, aut
                        quispiam alter id tentaturus sit non constat, discrepant enim admodum circa
                        utilitatem Navigationis huius Quaestorum Sententiae, qui in Littorali se
                        defixerunt, metuunt ne si feliciter cedat commercium totum suum Cursum eo
                        avertat. Alii ideo eam haud Lucro Cessuram arbitrantur, quin e mari nigro
                        Zemlinum nullae exoticae merces <emph>adverso Danubio</emph> revehi possunt.
                        Mercator vero, qui post primam statim mercium suarum venditionem Navim, ut
                        et <emph>Tauferer</emph> et <emph>Golnerus</emph> fecit, distrahere debet
                        adeoque nullas cum redditu suo merces adferre potest, dimidium Beneficii,
                        quod secus habere poterat amittit. Interea, tempus et Industria Mercatorum
                        Problema illud primum resolvere debet an non Quaestor Hungarus per Danubium
                        seu Constantinopolim seu ad alium Maris Nigri portum pertingit distractis
                        ibidem mercibus suis, alias coemere, hasque eadem qua illuc pertigerat,
                        navi, seu in alium eiusdem <emph>maris nigri</emph>, seu Superatis
                            <emph>Dardanellarum</emph> angustiis, ad aliquem <emph>Adriatici</emph>
                        aut <emph>Mediteranei</emph> portum utiliter transportare? aut vero: an non
                        idem Quaestor exoticas quas in primo statim Maris Nigri portu, in quo sua
                        distraxerat, coemit merces, Littorali Hungarico eadem Navi inferre? Suamque
                        illic in posterum Stationem pro exercendo ulteriori, cum eadem Navi Quaestu,
                        defigere possit?</p>
               <div>
                  <head>Danubius plurimas mercium Species vehit.</head>
                  <p>Utcunque id eveniat: quaecunque sint Danubianae Navigationis Impedimenta,
                            fluvio tamen hoc et plurima mercium quantitas, et praecipuae earum
                            Species devehi solent. Aliorum <emph>Capitalium</emph> licet fluviorum
                            Hungariae Navigatio ad unum fermê ut mox apparebit, aliumque articulum
                            restringitur. Danubius plerasque quibus aut Hungaria opus habet aut quas
                            exteris transmittit, merces vehit. Hoc enim <emph>Secundo</emph>
                            pleraque Germanica artefacta Pestinum usque saepe etiam ulterius
                            demittuntur: eo vero <emph>adverso</emph> maxima frumenti copia Austriae
                            et Moraviae invehitur, et ideo ille pro principe Navigationis Hungaricae
                            Canali merito reputatur. Cuius quidam rei ratio non tantum in
                            amplitudine fluvii, sed etiam in eo versatur, quod medium plane Regnum
                            praeterfluat, quodve Cursum teneat per <emph>Austriam</emph>, cui
                            plurima cum Hungaria Commercii Communicatio intercedit; a Moravia vero
                            haud nullum discedat. </p>
               </div>
            </div>
            <div>
               <head>§.73. Capitalis Navigationis Canalis per Tibiscum.</head>
               <p>
                  <emph>Tibiscus</emph> Szolnokinum usque ratibus tantum et minoribus navigiis
                        frequentatur. Inde etiam usque Szegedinum Navigatio paucas adhuc maiores
                        Naves occupat. Summa itaque Navigationis Tibiscanae intra hanc Urbem et
                        fluvii huius in Danubium Effluxum Concentratus. Tibiscus inde ferme Tokaino
                        adeo lente fluit, ut Spatio horae, vix mille orgias conficiat, alicubi plane
                        stagnare videtur. Praeter exiguum quem fluvius hic habet Cursum, Languorem
                        hunc ingentes eius Gyri producunt, id quod tardam <emph>secunda</emph> etiam
                        aqua efficit navigationem, saepe enim vix unius diei navigatione tantum
                        Spatii conficias, quantum terrestri itinere unius horae intervallo peragi
                        potest. Ut et itineris compendium et fluvio celerrior tantisper defluxus
                        procuretur, quod gyros hos transectare expediat, suapte apparet; haec de
                            <emph>Secunda</emph>; quod adversam Navigationem attinet, haec iam
                        Szegedini terminatur. Nempe hucusque durant viae repulsuales, sed nec hae ad
                        eum adhuc Statum Collocatae sunt, ut Naves equis ubique attrahi possint:
                        adhuc alicubi homines ad opus hoc adhibere debent. Supra Szegedinum Tibiscus
                        alicubi nullas ferme rippas habet sed protensae ab utrinque saepe ultra
                        mille orgias et arundine concretae Palludes quae vulgo <emph>Tisza
                        rétye</emph> compellantur alveum eius abscondunt. Alibi evagantes fluvii
                        huius rami, alibi concreta fruticetis eius Littora difficilem adhucdum
                        reddunt viarum repulsualium Constructionem, quas tamen adminus usque
                        Tokainum instaurare plurimum interest ad id ut Navigationis huius Superiores
                        etiam Comitatus participes reddi, sicque eadem efflorescere possit. Hactenus
                        enim illa usque Szegedinum ad <emph>Salis</emph> et <emph>Lignorum</emph>
                        aedilium transportum restringitur. Inde <emph>Tabaca</emph> paucique aliquot
                        Articuli Danubio inferri consveverunt, per quem deinde partim Neo-Plantam,
                        partim Zemlinum, seu pro usu partium illarum, seu pro ulteriori ad Littorale
                        transportu promoventur. Et ideo Languori Navigationis huius, forma etiam
                        Navium quibus exercetur, et Nautarum dexteritas, qui eas dirigunt respondet.
                        Ipsa tamen haec sensim perficienda esse sperare licet, si transectis Gyris,
                        occlusis Superfluis ramis, instauratis usque Superiores Comitatus
                        repulsualibus viis, Navigatio ipsa tam <emph>secundo</emph> quam
                            <emph>adverso</emph> fluvio maiora coeperit Incrementa.</p>
               <p>Caeterum huius etiam fluvii exstant diversae in Archivo et Consilii partiales
                        mappae: Generalis ad eandem cum Danubio Scalam exacta et iuxta easdem
                        Regulas elaborata adhuc desideratur.</p>
            </div>
            <div>
               <head>§.74. Capitalis Navigationis Canalis per Colapim et Savum.</head>
               <p>Colapis usque Ozalyinum torrentis potius quam fluminis Speciem praesefert,
                        post Cataractam Ozalyiensem iam Cursum Suum ita moderatur, ut Carlostadio
                        usque Siscium ubi Savo influit tutam praebeat Navigationem.
                        <emph>Secundae</emph> Navigationi praeter molas nil ferme aliud obstat, quam
                        Cataractae ad <emph>Szerediglo</emph> et <emph>Degoy</emph> per has enim
                        parva aqua transiri non potest Utrique huic impedimento tollendo, erga
                        relationem Comissionis <emph>Rabianae</emph> manus iam admota, opus tamen
                        consummatum non fuit, nimirum rumpebantur Saxa, cum Celebris temporis sui
                        Hydraula <emph>Freiman</emph> irritum futurum hunc Laborem edixit utque
                        potius Cataractae hae per artificialem Canalem circumeantur, svasit. Nunc
                        hydraula Fluminensis <emph>Gnamb</emph> Scopum hunc per collocanda debitis
                        Locis Calcaria minori impedimento obtineri posse arbitratur. Caeterum Siscio
                        usque Carlostadium adversa etiam Navigatio patet quidem, quibusdam tamen
                        adhuc Locis attractio per homines perfici debet.</p>
               <p>
                  <emph>Savus</emph> usque Rugviczam exiguo supra Siscium intervallo Situm
                        Locum, adeo praecipitem Cursum habet, ut ratibus tantum, minoribusque
                        Navigiis pateat, repulsuales vias propter ripparum instabilitatem, adeoque
                        adversam etiam Navigationem non patiatur, a Rugvicza cursum ita moderatum
                        habet, ut Commodam usque Zemlinum <emph>Secunda</emph> aqua praebeat
                        Navigationem: Ad <emph>Ostrilugh</emph> tamen in Confinio Slavonico tantum
                        Gyrum facit ut is vix sex horis absolvi possit, ubi tamen punctum, ubi Gyrus
                        hic a Rectilinio discedit a puncto illo, ubi iterum ad eandem Lineam redit,
                        vix 80 Orgias constituit. Huic quoque Gyro transecando, erga Commissionis
                            <emph>Rabianae</emph> Proiectum manus iam admota, postea tamen Opus
                        interruptum fuit. Zemlino usque Siscium, quanquam una rippa longo terrarum
                        tractu ad Turcam pertineat, nihil ferme est, quod [ad] <emph>adversam</emph>
                        Navigationem impediat: Semitae enim attractoriae in Littore Croatico per
                        totum hunc Ductum ita instauratae sunt ut attractio Solis Equis perficiatur.
                        Caeterum totus Carlostadio usque Zemlinum ductus, licet duos fluvios
                        complectatur, in Linea tamen commerciali pro uno reputari debet. Transit
                        ille partim in Hungaricam et Turcicam, partim inter Militarem et Politicam,
                        partim inter Solam Militarem, partim denique inter Solam Politicam
                        Iurisdictionem. Turcae tempore pacis vix aliqua Navigationis Impedimenta
                        ponunt, tempore Belli eam infestam reddere non intermittunt. Militaris
                        Status ubi utramque rippam habet, quoad coactivum natura sua militare
                        Systema admittit eam utcunque sustinet. Ubi una rippa ad unam, alia ad aliam
                        pertinet Iurisdictionem olim frequentes Controversiae oriebantur: nunc maior
                        iam Cointelligentia viget. Huius quoque Savano Colapinae Navigationis Statum
                        et impedimenta primum quidem Commissio Rabiana 1772., dein Comes Mailats qua
                        eotum Gubernator 1780. postremo Comes Sermage 1787. in relationibus suis
                        adumbrarunt.</p>
               <p>Caeterum per hunc aquaeductum partim coemptae Zemlini ut iam apparuit Naves
                            <emph>Pelhammen</emph> dictae, partim domesticae maiores
                        <emph>Bortun</emph> appellatae, quorum aliquae e duro ligno constructae 2000
                        metretarum Capaces sunt, partim denique minores Corabae vocitatae ducentarum
                        aut tercentarum Metretarum capaces vigent. Zemlini et Carlostadii exstat
                        quidem aliqua Contubernii Nautarum Species, sed quae multam adhuc requirit
                        emendationem, et ideo <emph>Savana</emph> etiam Navigatio nihilo
                        peritioribus atque <emph>Danubiana</emph> Nautis regitur.</p>
               <p>His Navibus Nautisque utque 1784o quo <emph>directa</emph> exotica Importatio
                        reserata fuit, vix aliqui praeter Banaticum et Bachiense frumentum,
                        demissamque per Tibiscum Szegedino partium illarum Tabacam Articuli
                            <emph>adversa aqua</emph> usque Carlostadium promovebantur, inde vacuae
                        plerumque Naves redire debuerunt, iam nunc non Mercatores Carlostadienses,
                        quorum nullus tantum adhuc nervum habet, sed Graeci et Macedones maritimas
                        merces, Flumine Carlostadium devehere iis denique reduces Zemlinum naves pro
                        variis seu Danubio seu Tibisco adiacentibus Emporiis onerare coeperunt. Sed
                        <add>si</add> hic <emph>Reonerationis</emph> usus pedem figeret,
                        Navigatio haec rapida utique capere deberet Incrementa: verum sub finem
                        praeterriti anni inscitia Navarchi reducem eiusmodi Navem Ponti Pestiensi
                        ita alisit, ut omnes ad m/20 aestimatae merces submersae sint. Id quod a
                        simili tentamine alios Quaestores pro longo tempore deterrere potest.</p>
               <p>Et hi sunt Capitales Navigationis Hungaricae canales, per quos non exigua
                        Commercii pars procedit. Circa eorum regulationem multa quidem iam adusque
                        frustratim acta; alicubi adiacentium Paludum exsiccatio, ante regulationem
                        ipsius fluvii praepostere suscepta, nullum tamen hactenus Generale et
                        Systematicum regulandorum in mutuo nexu fluviorum horum Planum elaboratum
                        fuit. Ut hoc stabiliri possit, Generalis et Systematicae fluviorum horum
                        mappae elaboratio Anno primum 1785. decernebatur; praescripta fuit omnibus
                        in illa operaturis Comitatensibus Geometriis Conformis instructio, eademque
                        Scala: in Singulo vero in quot eotum Hungaria divisa fuit Districtu unus
                        Geometra Dirigens maiori tantisper Salario provisus, qui reliquos in opere
                        manuducat, Constitutus fuit: Verum hoc quoque opus partim Bellum Turcicum,
                        partim subsecuta temporum mutatio intercepit. Magnam tamen eius partem per
                        subsequum quod Turcicum Bellum praecessit, biennium peractum esse vix
                        dubitare licet, quae si Labor hic reassummatur non exiguum ad celerriorem
                        eius perfectionem momentum adferre possit.</p>
            </div>
            <div>
               <head>§.75um Collaterales Navigationis Canales, qui in Danubium ducunt.</head>
               <p>Reliqui navigabiles Hungariae fluvii <emph>Collaterales</emph> tantum
                        Navigationi Canales praestant, tales sunt respectu Danubii
                        <emph>Vagus</emph>, <emph>Granus Raba</emph> et <emph>Dravus</emph>.</p>
               <p>Vagus iam Rosenberga usque Comaromium ubi Danubio influit, ratibus
                        Fraequentatur; Navigiis propter nimis praecipitem quem habet Cursum vix
                        patet: et ideo nec repulsuales vias, nec <emph>adversam</emph> recipit
                        Navigationem. Canalis hic praeter <emph>aedilia</emph> et
                        <emph>focalia</emph> Ligna, et nonnulla artefacta vix aliam Commercio
                        materiam praebet. Mappam eius iam Anno 1780. Hydraula Hölczl elaboravit,
                        operantique eotum Commissario Regio Comiti Balassa exhibuit, erga cuius
                        Relationem Ordinati fuere necessarii non tam ad eius
                        <emph>Regulationem</emph>, quam ad praevertenda ulteriora Damna Laboratores.</p>
               <p>
                  <emph>Grani,</emph> qui Neosolio Strigonium usque ubi Danubio illabitur,
                        ratibus fraequentatur eadem per omnia, quae <emph>Vagi</emph> ratio est.
                        Mappam eius modernus Consiliariis Aulicus Valcher confecit, nulla tamen
                        eius, etiam post hanc regulatio subsecuta est.</p>
               <p>
                  <emph>Raba</emph> Körmöndino usque Iaurinum ubi se Danubio miscet et
                        moderatum Cursum, et tantum Volumen aquae habet, ut minora Navigia sustinere
                        imo repulsualem etiam viam admittere possit, verum intervallum hoc adeo
                        exiguum est, ut vix aliquod ad internam Communicationem momentum adferre
                        possit. Et ideo ne mappa quidem eius hactenus exstat.</p>
               <p>Dravus Zavrihio usque Legradinum adeo praecipiti Cursu currit, adeo fragiles
                        habet rippas, ut ferme ratibus tantum pateat, neque capax sit viae
                        Repulsualis, adeoque nec adversam Navigationem admittat. Ut malo hinc
                        subveniatur, Colonellus <emph>Biequin</emph> artificialem iuxta Littora
                        eius, per totum hunc tractum Canalem iam dudum proiectaverat, verum
                        proiectum hoc Hydraula <emph>Freman</emph> e Hydraulicis motivis reiecit, et
                        alioquin res ipsa ostendit, quod procurandum per id Commercii emolumentum,
                        necessariam in id Aeris Summam nunquam compensaret.</p>
               <p>
                  <emph>Dravus</emph> Legradino usque Eszekinum, ubi se Danubio infundit iam
                        ita moderatum Cursum habet, ut repulsualem etiam viam recipere possit. Verum
                        hoc etiam spatio copiosis Truncis scatet, complures gyros format, et in
                        multos ramos frequenter abit. Prout omnia haec Hydraula <emph>Pichler</emph>
                        in exacta quam Anno 1775. confecit eiusdem fluvii mappa adaequate expressit.
                        Donec Belgradum Ditionis Austriacae fuit praecipuumque Commercii Emporium
                        effecit, ut ut impedita frequens tamen fuit Dravana Navigatio. Hoc enim
                        Canali et adiacentes illi Hungarici, Croaticique Comitatus Producta sua, ac
                        praesertim vina, et ipsa Styria partim Producta, partim etiam artefacta sua
                        Levi impendio dimittebant. Si Danubius et Dravus iam tunc repulsandibus viis
                        provisus fuisset, Ductus hic <emph>Capitalem</emph> Certe Navigationis
                        Canalem effecisset. Nunc fluvius hic <add>nullo</add> alio nomine
                        Commercio subservit, quam quod Pettovienses <emph>Aedilia Ligna, Asseres,
                            Clavos</emph>, aliaque ferrea Instrumenta plerumque Eszekinum aliquando
                        ultro etiam ratibus transportent. Quodsi tamen aut Belgradum aliquando
                        reciperetur, aut forte interea Zemlinum in Celebre Emporium assurgat, operae
                        pretium certe erit regulato Dravo tam <emph>secundam</emph>, quam et
                            <emph>adversam</emph> Canali hoc Navigationem debite instaurare.</p>
               <p>Caeterum Collateralem huius Dravi Canalem <emph>Mura</emph> efficit, qui ab
                        Oppido Beltinecz usque Legradinum, ubi se Dravo miscet, Insulam Muraköz
                        alluit. Hic a Lendvensi ponte ita moderate decurrit, et tantum aquae volumen
                        habet, ut et minores Naves sustinere, et viam repulsualem recipere possit.
                        Nunc tamen ratibus tantum fraequentatur, quibus Graecenses Mercatores,
                        quorum moenia fluvius hic praeterfluit, eosdem ferme Articulos, quos
                        Pettovienses per Dravum dimittunt, iisdemque adsitos huic Comitatus
                        provident. Quanquam Hungarus Quaestor exiguo tantum Spatio per fluvium hunc
                        possit navigare, cum tamen in eius effluxu iam Dravanae et Danubianae
                        Navigationis beneficium nanciscatur, eius mentio vel eo nomine iniicienda
                        videbatur, ut appareat, quod et ille et <emph>Dravus</emph> unice ob
                        deffectum viae repulsualis passivum tantum pro Hungaria Canalem
                    praebeat.</p>
            </div>
            <div>
               <head>§.76. Collaterales Navigationis Canales, qui in Tibiscum ducunt.</head>
               <p>Collaterales Tibisci Canales efficiunt, in partibus Superioribus
                            <emph>Bodroghus Hernandus</emph> et <emph>Sajo</emph>, in inferioribus
                        tres <emph>Crisii, Samusius</emph> et <emph>Marusius.</emph>
               </p>
               <p>
                  <emph>Bodroghus</emph> toto suo licet sat longo Cursu ferme ratibus tantum
                        patet, nec adversam recipit Navigationem. <emph>Hernandus</emph> et
                            <emph>Sajio</emph> vix a confluxu suo minora Navigia sustinent, et
                        adversae Navigationi perinde minus idonei sunt. Fluviorum horum Navigatio
                        exiguam Commercio materiam praebet, ferme enim ligna tantum per eos in
                        inferiores Comitatus demittuntur.</p>
               <p>Eadem est trium Crisiorum ratio, <emph>Samusius</emph> iam ad
                        <emph>Deecs</emph> Transylvaniae Oppidum minores Naves sustinet, sed et
                        huius Navigatio devehendo tantum Sali et Lignis hactenus subservit.
                            <emph>Marusius</emph> iam ad Possessionem <emph>Lard</emph> in
                        Transylvania ratibus sufficit. Postquam Hungariam subivit, minoribus etiam
                        Navibus par est. Hoc quoque Canali <emph>Sal</emph> tantum et
                        <emph>Ligna</emph> in inferiores Comitatus hactenus demittebantur, iam nunc
                        pauca etiam alia Producta devehi coeperunt. Per fluvium hunc ab eius in
                        Tibiscum influxu usque Transylvaniae Limites possent viae repulsuales,
                        adeoque adversa navigatio instaurari; sed hoc tum primum operae pretium
                        futurum videtur, ubi Tibiscus Danubio per intermedium Canalem iunctus et
                        utriusque Navigatio debite regulata fuerit. Tum enim primum Ductus hic
                        faciliorem reddet inter Hungariam et Transylvaniam Communicationem.</p>
               <p>
                  <emph>Savus</emph> in Turcico plures quidem habet <emph>Collaterales</emph>
                        Canales, nimirum <emph>Verbacz, Bosnam Drinum et Moravam</emph>, qui omnes
                            <emph>secunda</emph> aqua sat longo Spatio navigabiles sunt. In Ditione
                        Austriaca unicum eiusmodi Canalem eidem Unna praebet, qui ad
                            <emph>Ieszenovacz</emph> militarem confinii Banalis Locum Savo
                        illabitur. Sub tempus confecti recentissimi Belli Turcici Statum militarem
                        necessitas ipsa adegit, ut per fluvium hunc Commeatum Militarem usque
                        Kosztajniczam adversa aqua transponere debuerit, licet construendis per hunc
                        tractum repulsualibus viis, nunquam hactenus manus admota fuerit. Cum
                        Kosztajnicza <emph>Segniam</emph> brevior sit, quam Carlostadio per
                        Continentem via, Segnienses regulationem fluvii huius efflagitarunt. Verum
                        cum totus hic fluvius per Statum Militarem defluat, obiectum etiam hoc ad
                        eius agenda refertur. </p>
               <p>Ubi nullus <emph>Naturalis</emph> Canalis adest, et tamen Communicationem per
                        aquam utilitas Commercii exposcit neque adeo Solum reluctatur, ibi
                            <emph>artificiales</emph> etiam canales duci consveverunt. Videndum
                        itaque restat, quid hactenus in Hungaria hoc in genere factum, quod tantum
                        propositum, neque tamen effectuatum fuit? Quod ut clarius appareat, iuvat
                        ea, quae reipsa Navigationis causa acta sunt ab illis, quae exsiccandarum
                        tantum Palludum gratia suscipiebantur, separare.</p>
            </div>
            <div>
               <head>§.77. Artificiales Hungariae Canales.</head>
               <div>
                  <head>Ramus ErsekUjvariensis</head>
                  <p>Ramum Ersek-Ujvarinum manu formatum esse fert traditio: per hunc longe
                            facilius, quam magno Danubio navigabatur. Verum ramus hic seu per
                            solitas aquarum vicissitudines, seu per susceptos praepostere Posonii
                            aliquos labores Hydraulicos iam Anno 1780. Sabulo repleri coepit.
                            Agitata fuere continuo de adferendo malo huic remedio, consilia: exmissi
                            saepius Hydraulae, discussa, quae illi proposuerant Plana, operi ipsi
                            manus identidem, sed semper incassum admota fuit. Seu Planorum vitio,
                            seu ob non adhibitam ad Sufferendum in ipsa radice malum Sufficientem
                            operam, ramus ille ita exaruit, ut nulla amplius per eum Navigatio
                            pateat; sed Nautae cum Ventis, fluctibus exundationibus praesertim in
                                <emph>adversa</emph> Navigatione in magno Danubio debeant
                            colluctari. Quibus Operis et Sumptibus Summe Necessarius pro Navigatione
                            Danubiana hic Canalis restitui possit? Necdum Calculus subductus est,
                            quod pluribus Centenis millibus opus futurum sit, facile coniicere
                            licet.</p>
               </div>
               <div>
                  <head>Canalis Temessiensis</head>
                  <p>Praeter hunc ramum si adhuc ille arteformatus fuit, Hungaria nullum alium
                            proprie artificialem Canalem habet, quam illum, quem adhuc Administratio
                            Banatica Ope aquarum fluvii <emph>Begsa</emph> ad Temesoarinum, versus
                            sic dictam <emph>albam Palludem</emph> effodi curavit. Verum nec hoc
                            Opus adhuc consummatum est, et ideo vix adhuc aliqua per illum in
                            Tibiscum Navigatio viget. Augustus quidem Iosephus II perfectionem eius
                            1787. demandaverat, sed effectum ennatum subsequo anno Bellum Turcicum
                            impedivit.</p>
               </div>
               <div>
                  <head>Proiectatur Canalis iuxta Danubium Baja usque Haraszty.</head>
                  <p>Artificiales, qui hactenus proiectabantur Canales ad Sequentes fermê
                            recidunt, Hydraula <emph>Balla</emph> ut recensita Superuis intrinseca
                            Navigationis Danubianae Zemlino usque Földavar Impedimenta sufferantur,
                            proponit ut inchoatus iam et illic dicit ab Oppido Baja Canalis per
                                <emph>Akaszto-Fülöp, Szabad Szálas, Hun-Sz. Mikloss, Budyi</emph>
                            usque Possessionem Harasztii perficiatur. Verum ille nec Laboratorum
                            Calculum, nec Sumptuum Schaema exhibuit. Res tamen ipsa ostendit, Opus
                            hoc pluribus Centenis millibus constiturum. </p>
               </div>
               <div>
                  <head>Proiectatus Canalis Communicationis inter Danubium et Tibiscum.</head>
                  <p>Et idem <emph>Balla</emph> et alii plures transversalem intra Pestinum et
                            Szolnokinum Canalem proiectaverunt, quo Tibiscus Danubio coniungatur ac
                                <emph>Balla</emph> quidem Proventum Canalis huius ad m/115 vel ad
                            m/120 elevare conatur, nimirum ut ostendat, quod si duorum etiam
                            millionum Sumptus requirat, operae tamen pretium esse, ut eidem manus
                            admoveatur, verum an omnia ita se habeant? Anve Operi huic antequam tota
                            Danubii et Tibisci pars perfecte absolvatur manum admovere intersit?
                            Disquirere non est huius Loci.</p>
               </div>
               <div>
                  <head>Uti et Canalis a Danubio per Sio-Ballationem, huius Stagna et Palludes
                            Canisenses ad Muram.</head>
                  <p>Exstat etiam in Archivo Consilii Proiectum qualiter ope aquarum fluvii
                                <emph>Sio</emph> Canalis in Danubium duci, Stagna
                            <emph>Ballatonis</emph> exsiccari, sicque aliquot Comitatibus navigatio
                            procurari possit. Verum in proiecto hoc reflexum non fuit ad vastas,
                            quae a Ballatonensibus Stagnis non multum distant, quae Muram fluvium
                            contingunt Palludes Canisenses, ut enim Proiectum hoc notabilem Regno
                            adferat utilitatem deberet efformandus per Stagna Ballatonensia Canalis
                            cum eo, qui per Canisenses Palludes effoderetur coniungi, ita reipsa
                            Complures Comitatus et <emph>Muranae</emph> et <emph>Dravanae</emph> et
                                <emph>Danubianae</emph> Navigationis participes efficerentur.</p>
               </div>
               <div>
                  <head>Canalis Communicationis intra Danubium et Savum.</head>
                  <p>Ut vetus Romanorum inter <emph>Vukovar</emph> et <emph>Mitrovicz</emph>
                            Canalis restauretur, sicque e Savo in Danubium et vicissim navigari
                            possit, quin Longus ille per Zemlinum Circuitus peragi debeat iam
                            saepius propositum mappae elaboratae, Sumptuumque etiam Schaemata
                            exhibita, numquam tamen operi manus admota fuit.</p>
                  <p>Hydraula <emph>Freiman</emph> hoc compendio non contentus Dravum a
                                <emph>Dernya</emph>, Savo ad <emph>Siscium</emph> Ope artificialis
                            Canalis nectendum proposuit, Systematicoque opere, quod in Archivo
                            Consilii exstat, proiectum hoc suum Complexus est, quo Schaema Sumptuum
                            operis huius tantum ad m/200 evaluavit.</p>
               </div>
               <div>
                  <head>Colapis intra Carlostadium et Brodium in Canalem reducendus.</head>
                  <p>Proiectatum fuit etiam identidem ut Colapis <emph>Carlostadio</emph>
                            usque <emph>Brod</emph> Opem Cataractarum navigabilis efficiatur. Comes
                            Theodorus de Battyan operi huic praelucere voluit, dum prominentia ad
                            Ozail Saxa primum pulveribus pyriis disrumpere, dein coarctato per
                            artificiales rippas fluminis alveo aquam elevare gravibus sane sumptibus
                            tentavit, verum disruptis subinde vi aquarum his rippis reliquum etiam
                            opus adhaesit, quod tamen per aliquos Littoralis Hungarici Quaestores
                            magnis studiis iterum urgetur. Diversa Proiecti huius Plana Sumptuumque
                            Schaemata Comes Mailath, in provocata superius relatione exhibuit e
                            quibus patet, quod aliqui Hydraula ad m/600 alii ad m/500, qui vero
                            Calculum maxime restrinxerunt ad m/300 florenorum Summam
                        calculaverunt.</p>
               </div>
               <div>
                  <head>Canalis intra Tibiscum et Popradum</head>
                  <p>Denique proponebatur iam etiam efformandus ope fluviorum <emph>Hernandi,
                                Ungs Laboren</emph> et <emph>Lanorecz</emph> in Popradum Canalis,
                            Laborque hic B. Laurentio condam Orczy, qua Commissario Regio obvenerat.
                            Cum <emph>Popradus</emph> in <emph>Danajecz</emph>, iste in
                                <emph>Vistulam</emph>, hic vero in mare Balticum effluat, per
                            Canalem hunc reserata fuisset Navigationi Hungaricae et omnibus suis
                            navigabilibus fluviis postquam hi pro adversa navigatione debite aptati
                            fuissent, in Balticum, adeoque in omnia etiam ulteriora maria, via: quod
                            quidem Beneficium quibusvis impendendis in Opus hoc sumptibus
                            praevaleret. Verum re penitius investigata compertum fuit molimini huic
                            Longitudinem Ductus, altos praeruptos et Saxosos, qui eum intersecant
                            montes, exiguum,3 quod fluvii illi vehunt aquae volumen, verbo naturam
                            ipsam adversari. </p>
                  <p>Et haec fuere hactenus ad procurandos <emph>Artificiales</emph>
                            Navigationis Canales partim acta partim tantum proposita.</p>
               </div>
            </div>
            <div>
               <head>§.78. Labores pro exsiccandis Paludibus Suscepti.</head>
               <div>
                  <head>Proiectum exsiccandi Districtus Hanszags, et Stagnorum Förtöiensium</head>
                  <p>Ut Palludes quas per varias Regni partes immensum ferme Spacium occupant
                            exsiccentur adhuc Augusta Maria Theresia distinctos in respectivis
                            Districtibus Commissarios, qui Opus hoc dirigant, cum necessariis
                            Geometris ordinavit. Proponebatur eotum ut per Stagna Lacus
                            <emph>Fertő</emph> Paludesque Districtus <emph>Hanszags</emph> dicti in
                            fluvium <emph>Rabam</emph>, non procul ab eius in Danubium influxu
                            Canalis ducatur, quo ingens illa Palludum Plaga exsiccari possit. Cum
                            opus hoc Comitatum Castriferrei, Soproniensem, Mosoniensem, et
                            Iaurinensem iuxta respiciat, Convocati fuere omnium horum Comitatuum
                            Deputati cum suis Geometris, adhibitus Hydraula Regni
                            <emph>Krieger</emph>, necdum enim Hydraulicum Departamentum exstabat.
                            Collata fuere Consilia, efformata Plana, Subducti Laboratorum et
                            sumptuum calculi. Verum totum hoc Opus in quaestione illa quis? In qua
                            proportione Comitatus concurrere debeat? Subinde adhaesit. Princeps
                            tamen Eszterhazÿ ab <emph>Eszterház</emph> versus Iaurinum sat longum
                            Canalem fodi curavit, sed cum multos transversos Canales duxerit,
                            exiguam adiacentem tantum Terreni partem exsiccavit.</p>
               </div>
               <div>
                  <head>Exsiccatio Palludum Alba Regalensium suscepta</head>
                  <p>Exsiccandis e converso per efformandum fluvio <emph>Sárviz</emph>, qui
                            eas efficit alveum Palludibus Comitatus Albaregalensis manus effective
                            ea ratione admota fuit, ut Dominia necessarios per Terrenum suum Sumptus
                            suppeditent, si quod vero id recusaret, rata eius Publicis etiam
                            impensis perficiatur, usus tamen exsiccandae hac ratione Plagae penes
                            Publicum tamdiu permaneat? Donec impensi in eam Sumptus compensentur.
                            Verum opus hoc quod ab influxu <emph>Sarvizÿ</emph> in Danubium ad
                                <emph>Battam</emph> inchoari debuisset, supra Albam regalem
                            praepostere inceptum, usque tamen Limites Comitatus Albensis perductum
                            fuit. Comitatus Tolnensis ad id ut alveum hunc continuet, et in Danubium
                            educat, nulla ratione perduci potuit. Utrumque hoc opus Directioni
                            Comitis Sigrai Concreditum fuit. In amplissima illa, quae Tibiscanos
                            occupat Comitatus Palludum Sede notabiles sed haud magno cum fructu
                            Labores sub directione Comitis Antonii Károlyi susceptae fuere, nimirum
                            regulatus fuit <emph>Samusii</emph> Cursus, et per id aliquot quas ille
                            formabat Palludes reipsa exsiccabantur. Verum Comitatus Szabolesensis
                            per ipsam hanc regulationem Terrena sua magis adhuc inundari
                            querulabatur. Id, quod reipsa facile evenire potest: si superiori fluvio
                            promptus refluxus procuretur, antequam inferior in quem ille influit,
                            reguletur. Admota etiam fuit manus exsiccandae Paludi Essediensi eoque
                            Labor perductus, ut magna Terreni pars reipsa exsiccata fuerit. Verum
                            seu quod fluvii Crisii, in quos Palludi huic effluxus procurari debuit
                            praevie regulati non fuerint, seu quod nulla postea in Conservationem
                            iam efformatorum Canalium Opera impensa sit, nec hi Labores seu
                            notabilem seu stabilem fructum produxerunt.</p>
               </div>
               <div>
                  <head>Notitiae hae poterunt Hydraulicae Commissioni, quae generale
                            Navigationis et exsiccationis Palludum Systema elaboratura est,
                            deservire.</head>
                  <p>De <emph>Pallude Alba</emph> paucisque aliis quae in Banatu adhuc
                            supersunt stagnis exsiccandis proiecta saepius proposita, formata Plana,
                            Schaemata Sumptuum elaborata: nunquam tamen operi manus admota fuit.</p>
                  <p>Omnia haec quorum meminimimus Plana et Schaemata in Archivo Litteralis
                            Consilii exstant, quae licet moderno fluviorum Stagnorumque Statui planê
                            non correspondeant, poterant tamen non exiguo pro Hydraulicae, quam
                            Deputatio haec propositura est, commissioni usu deservire. Omnes etiam,
                            quas praemisimus, notitiae praebebunt illi Lumen aliquod pro gravi illa
                            Quaestione decidenda: quos (cum omnes simul inchoare res ipsa non
                            admittat) Labores praeferentes suscipere intersit? In quo nexu Scopus
                            exsiccationis Paludum cum efformatione artificialium pro Navigatione
                            Canalium obtineri possit? Quale denique generale et fixum totius operis
                            Planum ita construi possit, ut Labores non tantum ex occasione et
                            sparsim uti hactenus suscipiantur, sed hi semper in sequelam Generalis
                            Plani ea ratione quotannis ordinentur, ut grande illud exsiccandarum tam
                            vastarum Palludum, obtinendaeque per intermedios
                            <emph>artificiales</emph> Canales Commercialis Communicationis
                            Propositum post aliquot adminus annorum effluxum obtineri possit.</p>
                  <p>Notae</p>
                  <p>1. non <emph>MS</emph>
                  </p>
                  <p>2. qui <emph>MS</emph>
                  </p>
                  <p>3. exigui <emph>MS</emph>
                  </p>
               </div>
            </div>
         </div>
         <div>
            <head>9. Status Actualis Commercii</head>
            <div>
               <head>§.79. Mechanicus Commercii Cursus, Ordinarie per sic dictas Scalas
                        procedit.</head>
               <p>Quis sit Commercii Hungarici Status multa quidem in §phis ubi de Fabricarum
                        Statu, de Vectigalis Systemate, et de viarum Navigationisque Obiecto
                        agebatur, iam praemissa sunt, ut tamen completa huius etiam obiecti Idaea
                        efficiatur, explanandum restat: quis sit <emph>mechanicus</emph> eius
                        cursus? Id est ad quae Emporia? Per quas Scalas Singulus Commercii Articulus
                        tendat? Cum quibus Provinciis activum? Cum quibus item passivum Commercium
                        Hungaria habeat? Denique quae sit Hungarici Commercii Billanx?</p>
               <p>Quod primum attinet: in Regione ubi Commercium iam plane effloruit, nullae
                        nundinae vigent, victualia, aliaeque pro immediata Consumptione neccesariae
                        merces quotidie venui prostant. Negotiatio omnis per Contractus, qui nulli
                        tempore, aut Loco affixi sunt geritur.</p>
               <p>In Hungaria mechanicus Commercii Cursus adhuc per <emph>Nundinas</emph>
                        procedit. In <emph>hebdomadalibus</emph> quidem potissimum victualia, et
                        paucae pro proprio emptoris usu necessariae merces exponuntur, quandoque
                        tamen in his etiam, praesertim frumentum pro ulteriori Quaestu coemi solet.
                            <emph>Annuales</emph> ê converso praecipuum toti Commercio Hungarico
                        Vehiculum praebent. Ad has Frumentum, Peccora, alia Naturae Producta uti et
                        Artefacta Opificum et pro Locali Consumptione, et pro ulteriori Quaestu
                        conferri: ad has Germanici etiam (exteros enim Flos Commercii necdum
                        allicuit) Quaestores merces suas deportare solent. In <emph>annuis</emph>
                        Centralis Emporii Pesthiensis Nundinis Germanici Quaestores cum Domesticis
                        quoad necessaria sibi Hungarica Producta, et hi vicissim quoad Germanica
                        Artefacta potissimum Contractus concludere consveverunt.</p>
               <p>Habet tamen Hungaria suas uti aliae Regiones <emph>Scalas</emph>, per quas
                        Commercium ad Centrum et vicissim procedit. Centrale Commercii Hungarici
                        emporium est <emph>Pesthinum</emph> et respective <emph>Buda</emph>. In hoc
                        plurimi Primari Mercatores aut habitationem, aut Certae negotiationis suae
                        sedem defixerunt, Scalae eius versus <emph>Austriam Moraviam</emph> et
                            <emph>Silesiam</emph> (Bohemiam enim immediate non contingit) sunt:
                        Iaurinum, Comaromium, Posonium et in parte Mosonium versus Galliciam
                        Cassovia, Eperiessinum et Leutsovia; versus Transylvaniam Debreczinum,
                        Szegedinum et Temesvarinum: versus <emph>Turcicas Provincias</emph>
                        Neoplanta, et Zemlinum, <emph>versus Littorale</emph> et respective
                            <emph>Styriam</emph> hactenus Pettovium et Tergestum fuit. Iam Spes est
                        quod horum Locum Canisa, Carlostadium et Flumen occupatura sint; si id
                        eveniat, Centrale Hungariae Commercium nullam <emph>Styriam</emph> versus
                        Scalam habebit, collateralis tantum Graecio et Pettovio in viciniores
                        Comitatus Communicatio vigebit, uti id quoad Carnioliam actu etiam usu
                        venit. In <emph>Scalis</emph> his solent se <emph>Secundarii</emph>
                        Mercatores defigere, qui seu a primariis, seu etiam a viciniore Centro
                        Commercii, <emph>Secundario</emph> Mercatore, necessariis sibi exteris
                        mercibus se providere, ê converso Producta illa, quibus
                        <emph>primarii</emph> Mercatores egent, in Districtu suo colligere et
                        transmittere solent.</p>
               <p>
                  <emph>Subalternum</emph>, sed respective Tibiscanarum partium
                        <emph>Capitale</emph> emporium est Debreczinum, quod et partes illas et
                        aliquam Transylvaniae partem per Concernentes Scalas providere solet. Verum
                        nulli eo adhuc exteri Quaestores comparent. Eiates Mercatores potissimum a
                        Posoniensibus et Pesthiensibus primariis providentur, quandoque tamen
                        necessarias pro Districtu suo merces, in nundinis Pesthiensibus ab ipsis
                        Germanis Mercatoribus directê accipiunt.</p>
            </div>
            <div>
               <head>§.80. Quandoque tamen aliam accipit Directionem</head>
               <p>Neque tamen progressivus hic Commercii per <emph>Scalas</emph> Cursus ita
                        fixus et regulatus est, ut non aliam saepe accipiat Directionem.</p>
               <p>Quandoque unus Commercii Articulus non Pesthini, sed alibi sibi Centrum
                        figit, prouti id de frumento mox videbimus, saepe etiam primarii Quaestores
                        Domestica Producta, veluti sunt <emph>Lana, Tabaca Cineres clavellati, Galla
                            Quercina, pelles Leporinae</emph>, et aliorum Animalium
                        <emph>Cutes</emph> non a secundariis in respectivis Scalis habitantibus
                        Mercatoribus, accipiunt, sed ea per factores suos qui potissimum Iudei sunt
                        aut Rasciani in ipsis Productionis Locis conquirunt. His Depositoria sua
                        Pesthini replent, indeque ea non iterum residentibus, inhabitantibus in
                        intermediis, relate ad Distractionis Locum Secundariis Mercatoribus, sed
                        ipsis directe principalibus Germanicis Quaestoribus seu in massa, seu per
                        partes vendunt. Ideo ipsi iam Germani Quaestores neglectis Pesthiniensibus
                        Hungarica Producta per Factores suos in ipso Productionis Loco colligere, in
                        erecta Pesthini Depositoria Congerere, indeque ad Destinationis Suae Loca
                        promovere coeperunt.</p>
               <p>Quod Germanica Fabricata adtinet, pauci adhuc sunt ita potentes etiam
                        primarii Quaestores Hungari, ut se iis ex ipsis immediate Fabricis providere
                        possint; licet enim ibi leviori veniant, raro tamen inde absque parata
                        haberi possunt.</p>
               <p>Iam vero pauci adhuc sunt tantas facultatum Quaestores, qui necessariam pro
                        notabiliori eiusmodi mercium provisione Summam in parata semper persolvere
                        possint. Verum sunt Viennae primarii Mercatores, qui completa de Singula
                        Germanicorum Fabricatorum Specie Depositoria tenent, et vulgo
                            <emph>Niederläger</emph> appellantur; qui cum peccunia abundent,
                        primariis etiam Hungaris Quaestoribus notabilem mercium quantitatem erga
                            <emph>respirium</emph> concredere solent, a quibus deinde Secundarii in
                        respectivis Scalis, Mercatores eiusmodi mercibus se providere solent, neque
                        in eo adhuc rem subsistere permittit Industria Germanicorum Quaestorum Ipsi
                        illi Depositarii seu <emph>Niederläger</emph> merces suas ad Pesthienses
                        praesertim Nundinas transmittunt. Ibi aliquam <emph>Sub-Depositorium</emph>
                        Speciem constituunt in quae merces unis Nundinis non venditas reponunut, et
                        pro Sequentibus Nundinis reservant. Imo dantur alii etiam Quaestores
                        Germani, qui merces Germanicas praesertim <emph>deteriores</emph>, seu in
                        ipsis Fabricis seu etiam a Depositoriis illis coemunt, has non tantum per
                        Pesthienses, sed alias etiam Regni Nundinas imo ostiatim plane circumferunt,
                        sicque et primariis et secundariis Quaestoribus Hungaris Lucrum praeripiunt.</p>
               <p>Eadem est <emph>exoticarum Septentrionalium</emph> mercium ratio. Cum enim
                        directa earum importatio usque 1784. per Vectigal impedita fuerit, Hungarici
                        etiam primarii Quaestores merces has, e Secunda Quaestoris Germani manu ita
                        accipere insveverunt, ut usus hic hodiedum perduret. Orientales etiam et
                        meridionales, quas uno nomine <emph>maritimas</emph> appellare solemus
                        merces, licet Pesthiensis Mercator eas Flumine per Carlostadium <emph>e
                            prima manu</emph> Leviori habere possit, quam Tergesto per Pettovium,
                        tamen horum plerique posteriori hac via, adeoque iterum e Secunda Quaestoris
                        Germani manu accipere solent, imo quod pro Commerciali paradoxo haberi
                        deberet, nisi ratio eius in promptu foret, sunt qui ipsas has merces Vienna,
                        quorsum utique Tergesto venire debent accipere malunt, nimirum quia illas a
                        Viennensi Mercatore erga Creditum habere possunt.</p>
            </div>
            <div>
               <head>§.81us Extera, sed instabilia distrahendi Frumenti Emporia.</head>
               <p>Talis est universim mechanicus Hungarici Commercii Cursus. Cum tamen
                            <emph>Frumentum, Vinum</emph> et <emph>Animalia</emph> praecipuam
                        Hungarici Commercii rubricam efficiant, operae pretium videtur,
                        pecculiariter adumbrare per quas Scalas et passus Articulorum horum
                        Commercium procedat. </p>
               <p>Quod Frumentum attinet: huius praecipua distractio tunc viget, si in Italia
                        Frumenti Caristia enascatur. Concurrunt tunc copiosi maritimi Quaestores, et
                        triticum per ipsa interiora Hungariae Loca conquirunt. Quia tamen
                        transportus eius per axem et tardus et sumptuosus est, ea potissimum Loca
                        consectantur quae a Navigabili aliquo fluvio haud procul distant. Verum
                        Caristia haec raro ultra annum durare consvevit. Et ideo dum suum quisque
                        triticum quo citius ad mare transponere festinat, ut illud inde ad
                        famellicam Regionem adhuc in tempore promovere possit, brevi eo res deduci
                        solet, ut nec in fluviis naves et Nautae, nec in viis Sufficientes vecturae
                        in tempore haberi possint, fit autem ut Quaestores, qui tardos transportus
                        suscipiunt, diminuto interea in Regione famellica frumenti pretio, grave
                        saepe detrimentum patiantur. Interea transportus pretium adeo elevari solet,
                        ut ipsum hoc ulteriorem demum emptionem sistat. Atque ita Hungaria raro
                        hactenus tali occasione vel dimidium eius frumenti distraxit, quod vendere
                        poterat si plures, Celerriores transportus faciendi modus adfuisset. Ante
                        postremam in Italia famem, nec via <emph>Iosephina</emph> exstabat, nec
                            <emph>Carolina</emph> adhuc impopulata, nec Collateralibus huius pagis
                        additus ad illam reseratus fuit. Postquam haec perfecta sunt, primus, qui
                        enascetur eiusmodi Casus ostendet, an Navigatio Danubiana, Tibiscana et
                        Savana stet in proportione cum harum duarum viarum vecturisatione? Id est an
                        tantum per hos fluvios Carlostadium advehi possit, quantum vecturae harum
                        viarum inde versus mare promovere queant?</p>
               <p>Extra tempus Caristiae in Italia tunc tantum aliqua Tritici quantitas versus
                        Littorale educi potest, quando illud in Banatu et Comitatu Bachiensi vili
                        admodum pretio venit, secus illud transportus pretium sustinere non potest,
                        plenê tamen depuratum semper evehi posse expertus in hac Linea Mercator
                            <emph>Susani</emph> affirmat. Aliae frumenti Species id minus adhuc
                        tollerare possunt. Et ideo Littorale Hungaricum, <emph>Ordinariis</emph>
                        annis de exotico Turcico Tritico pro 300is circiter millibus consummare
                        solet. Quodsi Navigatio per Mare Nigrum Consistentiam acciperet, forte
                        Stabilior in Turcicos, ac praesertim Moscoviticos Portus frumenti evectio
                        hac via posset procurari.</p>
               <p>Alium notabilem distrahendo Frumento passum efficiunt, <emph>Styria</emph> et
                            <emph>Carniolia</emph>, si in his Provinciis eius penuria enascatur:
                        tunc enim in Carnioliam per passus <emph>Metlinkensem Mokricensem</emph> et
                            <emph>Ranensem</emph> e Comitatu <emph>Zagrabiensi</emph> et
                            <emph>Crisiensi</emph>, in Styriam vero per <emph>Krapinensem,
                            Zavrschensem, Regediensem</emph> et <emph>Pinkafeldensem</emph>,
                        aliosque minores e Comitatu Varasdinensi, Szaladiensi et Castriferrei
                        Copiosum frumentum evehi solet. Postquam Navigatio Savana instaurata, et
                        Carlostadii copiosa Frumenti Depositoria Stabilita sunt, iam Carniolia, imo
                        ipsa pars Styriae, quae passui Crapinensi adiacet, in casu penuriae se
                        Carlostadio providere coepit. Extra Casum penuriae exigua frumenti Hungarici
                        quantitas in Provincias has distrahitur, qui enim illud eo devehit praeter
                        onus <emph>Provincialium impositionum</emph> diversis praeterea vexis
                        obnoxius est: nimirum Molitores et Pistores Pettovienses et Graecenses ius
                        praeemptionis sibi arrogant hacque occasione frumento pretium pro arbitrio
                        defigunt. Porro si Vector totum frumentum non vendat, ab eo quod revehit
                        novam iterum 30mam in confinio persolvere debet. Ubi e converso merces
                        germanicae si e Hungaria, quia vendi non poterant revehantur, nulli amplius
                        30mae subsunt.</p>
               <p>
                  <emph>Gallicia</emph> etiam tunc tantum Frumento Hungarico exitum praebet,
                        si in eadem penuriam enasci contingat: verum id raro evenire solet, saepius
                        ferme Septentrionales Regni Comitatus uti id 1788. et 1789. factum est, inde
                        providentur. In utroque casu <emph>Bartpha</emph>, praecipuam Commercii
                        huius Scalam efficit. Cuius quidem rei dupplex est ratio: primum quod illic
                        pleraeque Collaterales viae confluant, veluti <emph>Ilbensis, Musinensis,
                            Beheroviensis</emph> et <emph>Grabensis</emph>: dein quod in
                        adiacentibus Civitati huic Locis ingens Vectorum Copia adsit. </p>
            </div>
            <div>
               <head>§.82. Extera et Stabilia distractionis Frumenti Emporia.</head>
               <p>Per omnes hos passus <emph>ephemera</emph> tantum est Hungarici Frumenti
                        evectio, <emph>Austria</emph> iam stabile etiam extra Casum penuriae
                        educendo frumento emporium praebet, quantitatem tamen maior aut minor
                        Provinciae necessitas determinat. In hanc et axe et per aquam Frumentum
                        Hungaricum devehitur, pro axe Sopronium Scalam praebet; in hanc enim Urbem
                        magna frumenti Copia ad Singulas Hebdomadales Nundinas e vicinis etiam
                        Comitatibus importatur, quod partim a comparentibus eo Austriacis, partim
                        etiam a Domesticis Mercatoribus coemitur. Frumentum hoc plerumque aut
                        Neostadium, aut ad molas Leitenses continuo devehi, quandoque tamen seu
                        deffectu vectorum, seu sub spe futuri maioris pretii ad Depositoria reponi
                        solet.</p>
               <p>Devehendo per Danubium Frumento in Austriam Scalam praebent <emph>Baja
                            Vaczium, Iaurinum, Comaromium</emph> et <emph>Mosonium</emph> ultra enim
                        raro Navigatio procedit. Hic fruges deponuntur, et a Concurrentibus eorsum
                        Quaestoribus versus Viennam promoventur. Plerumque illud ad hebdomadales
                        intermediorum Locorum Nundinas inde devehitur, donec ad
                        <emph>Fischament</emph> quasi gradatim pertingat. Quaestores Loci huius
                        illud ordinarie in adiacentibus molis Commoliri curare, sicque farinam
                        tantum Viennam promovere solent. Neque enim Viennenses molae Commoliendo
                        tanto, quo Urbs haec eget frumento sufficiunt. Solent tamen Quaestores
                        Frumenti e vicinioribus Austriae Locis illud etiam axe devehere. Postquam
                        distantia Loci Sumptuosum efficit transportum, viam Navigationis ineunt. Et
                        tum viciniores iterum Danubio adiacentes Comitatus evacuant. Si hi non
                        sufficiant, pro ratione necessitatis Iaurinum, Vaczium Bajam gradatim se
                        convertunt. Si Summa sit necessitas plane Neo-plantam descendunt. Omnes
                        autem ferê hi transportus aquatici per Nautas Iaurinenses et Comaromienses
                        perficiuntur.</p>
               <p>Minus, sed perinde stabile eductionis Frumenti Emporium Moravia praebet, nam
                        et in hanc e Scala Mosoniensi et e vicinioribus Comitatibus Posoniensi
                        Nittriensi Trenchiniensi, ac praesertim Szeredino, Vagh-Ujholino Galgoczio
                        et Trenchino aliqua frumenti Quantitas quotannis educitur: evehitur etiam
                        pars aliqua adversa Morava Znaimium, et si fluvius iste ut nunc sub opere
                        est debite regulatus fuerit, evectio haec notabile accipere poterit
                        incrementum: minus adhuc emporium <emph>Transylvania</emph> praebet, in hanc
                        tamen etiam aliqua frumenti pars ex emporio Aradiensi et Temesvariensi
                        quotannis exportatur.</p>
            </div>
            <div>
               <head>§.83. Domesticum notabilis Frumenti Distractionis Emporium.</head>
               <p>Et haec sunt extera distrahendi Frumenti Emporia. Domesticum pro adiacentibus
                        Comitatibus notabilis Frumenti distractionis Emporium efficiunt Montanae
                        Civitates et Districtus. Ac ipsi quidem tam Regii, quam privatorum
                        Monticolae Frumentum in Computum promeritae mercedis e Depositoriis Regiis,
                        quae directio Montana, coemptis per fertiliores, qui propius adiacent
                        Comitatus frugibus replet, plerumque accipere solent, reliqua Districtus
                            <emph>Schemnicziensis, Cremnicziensis</emph> et
                        <emph>Neozoliensis</emph> Populatio a Barsiensi, Strigoniensi, Honthensi,
                        Neogradiensi et in parte Hevessiensi Comitatu providetur.</p>
               <p>Districtus <emph>Szomolnokiensis</emph> magnaque non tantum Monticolarum, sed
                        reliqua etiam Comitatuum Gömoriensis, Abaujvariensis et Scepusiensis
                        Populationis Pars, suam a Comitatibus Zempliniensi et Borsodiensi accipit
                        provisionem.</p>
               <p>Districtui <emph>Nagy Bánya</emph> et <emph>Marmatiae</emph> Szathmariensis
                        et Bihariensis Comitatus frumentum subministrant. In omnes autem hos
                        Districtus frumentum e remotioribus etiam partibus per hebdomadales
                        intermediorum etiam Locorum Nundinas quasi gradatim promovetur.</p>
               <p>Denique <emph>Banaticum</emph> fodinalem Districtum Emporium Temesvariense
                        per intermedias minoris nominis Scalas pariter providere consvevit.</p>
            </div>
            <div>
               <head>§.84. Exterae Distractionis Vini Emporia</head>
               <p>Praecipuum Commercii Hungarici Articulum etiam vinum constituit: articulo
                        huic <emph>Silesia Austriaca</emph> et <emph>Polonia</emph> praecipuum adhuc
                        Emporium praestant. Donec tota Silesia Austriaco Imperio paruit, omnia, quae
                        Posonio adiacent, uti et Soproniensia et Gyntiensia Promontoria paratam in
                        hanc vinorum suorum distractionem habuerunt, id quod desolatis iam nunc
                        fermê Civitatibus <emph>Rusztensi, SS Georgii, Baziniensi,</emph> et
                            <emph>Modrensi</emph> ansam dederat, ut honorem status huius ambiverint,
                        nunc sola ferme Civitas Soproniensis illud beneficii habet, quod aliquam
                        Vinorum suorum quantitatem Silesitis vendere possit, qui deinde illud non
                        obstante gravissimo Portorio <emph>suo modo</emph> in Ditiones Borussicas
                        promovere norunt.</p>
               <p>In <emph>Poloniam</emph> maxima Superiorum Comitatuum Vinorum, quae
                            <emph>Submontana</emph> dicuntur pars ad recentiora usque tempora
                        efferebatur. Utprimum <emph>Gallicia</emph> Austriaci Iuris effecta, et in
                        Censum Germanicarum Provinciarum relata est, evectio haec notabiliter
                        decrevit. Imposito ante non multos Annos per Rempublicam Polonam Singulo
                        Antalkoni 4 aureorum Portorio, eius distractio longe maius adhuc accepit
                        detrimentum. Effertur tamen hodiedum aliqua eius Quantitas, cuius quidem
                        Commercii Scalam praesertim Oppida Scepusiensia <emph>Lyublo</emph> et
                            <emph>Gneszda</emph> constituunt. In haec enim e Submontanis partibus
                        per continentem devehuntur. Hic vero ratibus imposita per
                        <emph>Popradum</emph> in <emph>Dunajecz</emph>, per hunc vero in
                            <emph>Vistulam</emph> demissa, Varsoviam deportantur.</p>
               <p>In <emph>Galliciam</emph> exigua eorum quantitas educitur, verum in hanc
                        Agriensia et Budensia inferri coeperunt, idque non tantum pro proprio
                        Provinciae huius usu, sed etiam pro ulteriori in Poloniam transportatione.
                        In ipsa enim Gallicia Austriacorum Vinorum usus invalescere coepit.</p>
               <p>Infertur quidem etiam <emph>Austriae</emph> non obstantibus quae §.64.
                        recensuimus Impedimentis aliqua Vini Hungarici quantitas, imo forte pars
                        etiam aliqua eius ultro in Imperium effertur. <emph>Verum</emph> de
                        Austriaco Vino vicissim circiter pro m/500 quotannis Hungariae importari
                        solet.</p>
               <p>In <emph>Styriam</emph> et <emph>Carnioliam</emph> nisi sterilis sit alicuius
                        anni procreatio, vix aliquid de Hungarico et Croatico Vino infertur, licet
                        enim eius invectio per Vectigal prohibita non sit. Status tamen Provinciarum
                        aliis viis id impetrare sciunt, ut illa de facto impediatur.</p>
               <p>In illam, quae Hungariae vicinior est <emph>Transylvaniae</emph> partem etiam
                        aliqua Vini Hungarici quantitas infertur, ulterior Valachio et Moldavico
                        vino providetur. Ipse Generalatus Carlostadiensis non Croatico sed
                        Veneto-Dalmatico Vino utitur. </p>
               <p>Educendi per Danubium et Mare Nigrum in <emph>Moscoviticas</emph> Provincias
                        Vini nullum adhuc periculum factum est, quanquam fortia, praesertim Croatica
                        vina, Septentrionali huic Populo maxime convenire videantur.</p>
               <p>E converso in Angliam, Hollandiam et aliquas Septentrionales Imperii Urbes
                        aliquot iam probae sed semper cum sinistro successu institutae sunt. Nimirum
                        nondum usus determinavit, quae vini Species mare ferant? Aut qualiter
                        componi et tractari debeant? Ut illud sustinere possint? Forte nec debita
                        eorum in Navi Cura habita: forte imperitis Mandatariis negotium concreditum
                        fuit: forte denique Commercium eiusmodi absque praevio aliquo Commerciali
                        Tractatu feliciter nec inchoari potest.</p>
            </div>
            <div>
               <head>§.85. Mechanismus Commercii cum Animalibus, Cursus eius Emporia et Scalae.</head>
               <p>Centrum Commercii <emph>Cornutorum peccorum</emph> sunt Comitatus illi
                        Tibiscani, qui oppido Gyunta Békessiensis Comitatus Temesvarino, Neoplanta
                        et Pestino concluduntur. In Partibus etiam Danubianis districtus
                            <emph>Pakoszagsh</emph>, et Comitatus Simegsiensis et Szaladiensis non
                        exiguam Peccorum horum quantitatem Commercio suppeditat. Ipsa Gallicia ac
                        praesertim Valachia et Moldavia notabilem Commercio Hungarico Cornutorum
                        peccorum Copiam [Hungariae] subministrat.</p>
               <p>Olim Hungaria praeter advicinantes Germanicas Provincias insuper Statum
                        Venetum imo ipsum Imperium Germanicum Animalibus his providebat. Nunc totum
                        hoc Commercium ad Germanicas Provincias restrictum est, non quasi
                        necessarius etiam pro Imperio providendo Numerus deesset, nam hodiedum adhuc
                        circiter m/40 Boum in illud depelluntur, sed quia per Vectigal, Statusque
                        Austriacos ut § 62 ostendimus effectum est, ut directum in Imperium
                        Commercium, nullus Quaestor Hungarus cum Bobus exercere possit.</p>
               <p>Per Littorale ut §.62. vidimus Vectigal depulsionem Boum admodum facillitavit
                        et tamen nulli amplius in Italiam Boves Hungarici intrant. Tantum Americano
                        Bello, postquam ingentes, quibus illud gerebatur Classes pretium Carnis
                        Salitae admodum elevaverant, aliquot eorum Centuriae Flumen depulsae, ibi
                        Carnes eorum Sale conditae sicque pro Classibus venditae fuerunt.</p>
               <p>Superest ut quis sit mechanicus Commercii cum Animalibus Cursus videamus. In
                        Comitatibus illis quos supra designavimus cum frumentum vix aliquod pretium
                        habeat, Incolae Studium omne in <emph>rem peccuariam</emph> converterunt.
                        Exstant proinde illic vasta Praedia, in quibus aliqui Proprietarii Copiosa
                        armenta alunt. Alia praedia sua Graecis potissimum et Armenis in arendam
                        Locant, qui perinde copiosa in iis armenta intertenent. Camera quae
                        notabilem eiusmodi Praediorum numerum possidet, hactenus posterius
                        Institutum sectabatur. Olim Proprietarii, qui sibi armenta tenebant,
                        selectos pro venditione Boves una cum iis, qui in iugo iam consenuerant, ad
                        Pesthienses et Vaczienses Nundinas depollebant. Arendatores vero Praediorum
                        Graeci et Armeni ut maius Lucrum habeant, elustratos insuper a iugo, et a
                        necessitate domesticorum macellorum residuos Boves hinc inde per Nundinas
                        conquirebant, hosque una cum iis, quos e proprio armento delegerant pariter
                        ad Pesthienses et Vaczienses Nundinas promovebant.</p>
               <p>Ad has Lanii <emph>Viennenses Moravi</emph> quandoque etiam
                        <emph>Bohemi</emph> aut in persona, aut per Factores suos comparebant,
                        ibidemque necessarium non tantum pro Provinciarum illarum necessitate sed
                        pro ulteriori etiam in Imperium Quaestu, numerum mercabantur. </p>
               <p>Postea iidem Lanii ut Boves Leviori habere possint, ad ipsum fontem id est ad
                        Praedia illa proficisci, ibidemque partim cum Proprietariis, partim cum
                        Arendatoribus Armenis et Graecis Contractus inire coeperunt.</p>
               <p>Recentissimis Annis extraordinaria quae Viennae ennata est Carnium Caristia
                        Aerarium Regium coegit, ut provisionem Urbis illius in se susciperet. Ut id
                        praestare possit recepit Camera Hungarica ab Arendatoribus praedia sua,
                        propriaque armenta, et Institutum <emph>Mezlöhegyessiense</emph> erexit,
                        quod eandem quam Lanios Viennenses tenuisse diximus manipulationem observat.
                        An tamen Institutum hoc porro etiam duraturum sit? Statuere necdum licet.</p>
               <p>Neque tamen aut Lanii Viennenses antea, aut nunc Institutum Mezöhegyessiense
                        totum venalium Boum Hungaricorum, praesertim Gallicziensibus insuper,
                        Moldavicis et Valachicis auctum Numerum ita exhaurit, ut nihil ultra pro
                        Commercio supersit. Solent insuper <emph>Iaurinenses, Sopronienses</emph>,
                        aliique partium illarum Lanii in distinctas Societates coire: integros
                        greges partim in Pesthiensibus et Vacziensibus nundinis, partim in ipsis
                        etiam Praediis coemere: horumque partem ad <emph>Szenczienses</emph>, partim
                        ad Sopronienses Nundinas depellere. Ad illas Austriaci, Moravi et Bohemi, ad
                        has <emph>Styrii</emph> Mercatores aut Lanii comparent, necessariamque sibi
                        faciunt provisionem. Et tamen notabilis adhuc Animalium horum pars in Regno
                        saepe invendita manet.</p>
               <p>Maiales qui in Hungarico Commercio girant, perinde non sunt omnes domesticae
                        procreationis. Maximam eorum partem Turcicae Provinciae subministrant.
                        Utriusque Ordinis haec animalia iterum in Germanicas tantum Provincias
                        educuntur. E Croatia quidem et Sclavonia vicinioribusque his Hungaricis
                        Comitatibus per Scalam <emph>Soproniensem</emph> in Austriam: e mediteraneis
                        Comitatibus, ubi in deffectu Sylvarum Turcico Tritico saginari solent, per
                        Scalam Posoniensem <emph>Viennam</emph>. Denique e Superioribus Sylvosis
                        partibus per Comitatum Nittriensem, et passum <emph>Leupig</emph> in
                        Moraviam. In<emph> Styriam</emph> et <emph>Carnioliam</emph> exigua tantum
                        eorum quantitas ex immediate advicinantibus Comitatibus depelli solet.</p>
               <p>
                  <emph>Peccudum</emph> id est ovium et agnorum plurima pariter in
                            <emph>Austriam</emph> est eductio. Neque hunc, neque cum Maialibus
                        Quaestum Soli Domestici Quaestores peragunt. Veniunt e Superiori praesertim
                        Austria, qui toto fermê <add>anno</add> in Regno commorantur. Animalia
                        haec per concernentes Nundinas conquirunt, sicque eorum Greges ad Provinciam
                        suam per partes transmittunt.</p>
            </div>
            <div>
               <head>§.86. Reliqui Articuli e quibus aut in quas Provincias praecipue in vel
                        evehantur.</head>
               <p>Ad haec emporia per has Scalas partim exterae merces Regno universim
                        invehuntur, partim vero praecipua Regni Producta exportantur. De reliqui
                        Commercii articulis sat esse videtur, si exponamus qui? E quibus Provinciis
                        (ipsos enim <emph>passus</emph> Commerciales Ingressus Stationes alioquin
                        indicant) Hungariae inferantur? Qui vero vicissim? In quas Provincias e
                        Hungaria evehantur? Neque hoc de omni minuto articulo praestare interest,
                        sufficit, si notabiliores recenseantur, cum iidem articuli et pluribus
                        Provinciis invehantur, et vicissim in plures evehantur, ad vitandam
                        taediosam repetitionem sat esse videtur, si hi occasione talis provinciae
                        nominentur in quod vel e qua plurimam habent in- vel eductionem.</p>
               <p>Universim praecipere oportet, quod <emph>Sericeae, Coriaceae</emph> et
                            <emph>Pellicatoriae</emph> Fabricae in Austria, <emph>Laneae</emph> in
                        Moravia, <emph>Lineae</emph> in Silesia, <emph>Gozypiaceae</emph> maxime in
                        Styria effloruerint. Naturalis itaque sequela est, quod de singula hac
                        artefactorum specie maxima quantitas ê respectiva Provincia Hungariae
                        invehatur, et vicissim plurima necessariorum ad singulam Fabricae Speciem
                        Crudorum materialium pars e Hungaria ad concernentem Provinciam efferatur.
                        Inde fit, ut ex Austria plurimi <emph>Pilei, Sericeae</emph> et<emph>
                            Semisericae</emph> materiae, et <emph>Coriacea</emph> fabricata
                        Hungariae invehantur, sicut vicissim plurimae <emph>pelles Leporinae Cutes
                            Animalium</emph> et <emph>gallae Quercinae</emph> eo solent exportari.</p>
               <p>Eadem de causa a <emph>Moravia</emph> maxima <emph>Panni</emph> Laneorumque
                        fabricatorum vis Hungariae infertur, e contra plurima <emph>Lanae</emph>
                        Hungaricae, et <emph>Cinerum clavellatorum</emph> in eam quantitas
                        exportatur. Solent tamen <emph>Lymburgenses</emph> in Belgio Pannifices
                        Factores suos per Hungariam exmittere, Specimina pannorum Suorum
                        Quaestoribus Hungaris exhibere, Contractusque cum iisdem concludere, quo fit
                        ut hi pannos huiusmodi iam e prima manu accipiunt. </p>
               <p>
                  <emph>Silesia Telae, Lineorumque fabricatorum, Styria gozypiacearum
                            materiarum</emph> maximam quantitatem subministrat. Verum gozypium
                        Hungaria non profert. <emph>Lini</emph> etiam non magnam a propria
                        necessitate reliquam Copiam habet. Eius tamen quod distrahit notabiliorem
                        partem in Silesiam educit. </p>
               <p>Interea nulla Provinciarum harum aliquam Fabricati Speciem exclusivê
                        possidet. Singulae Fabricae Species in Singula Provincia in maiori vel
                        minori quantitate et perfectione reperitur. Et ideo ab hac etiam proportione
                        maior vel minor Fabricatorum horum quantitas, et e his Provinciis Hungariae
                        infertur, et vicissim, crudorum pro respectivis Fabricis necessariorum
                        materialium Copia in eas importatur.</p>
               <p>Quod reliquos Articulos attinet, ex <emph>Austria</emph> praeter ea, quae iam
                        diximus, inducuntur sic dictae <emph>Gallanterie</emph> et
                            <emph>Norimbergenses</emph> merces, <emph>auro et argento interminatae
                            materiae</emph>. Alia etiam <emph>aurea argentea</emph>, imo etiam
                            <emph>Lignea</emph> fabricata. Vicissim vero inducuntur <emph>Foenum,
                            Stamen, Lacticinia, mel, cera, sal nitrum</emph> et <emph>Tabaca.</emph>
               </p>
               <p>E <emph>Moravia</emph> inducitur <emph>Filatura</emph> et<emph>
                        Charta</emph>. E converso praeterea, quae iam praemisimus, vix aliquid
                        notabilioris in eam effertur.</p>
               <p>In <emph>Sylesia</emph> etiam praeter iam indicata nihil nobilioris aut
                        induci aut educi solet.</p>
               <p>E <emph>Gallicia mel, cera, Tela Polonica</emph> et <emph>moscovitica</emph>
                        infertur. Educuntur autem elaborata Schemniczy et Neosoly <emph>Cuprea
                            utensilia, Tabaca</emph>, et aliqua <emph>telae</emph> Superiorum
                        Comitatuum quantitas. Neque enim in Commercii Cursu id insolitum est, ut
                        idem Articulus in certa sui qualitate inducatur, in alia vero educatur. </p>
               <p>E <emph>Transylvania</emph> praeter ea, quae iam dicta sunt vix aliquod aut
                        effertur, aut infertur, verum Capitale Commercii Moldavici et Valachici
                        emporium. <emph>Corona</emph> Principatus huius Urbs, constituit. Illuc et e
                        Metropolibus duarum aliarum Provinciarum <emph>Iassy</emph> et
                            <emph>Bukarest</emph>, et e vicinioribus Hungariae Comitatibus
                        Quaestores confluere solent. Inde magna <emph>Gozypii, Lanae Macedonicae,
                            Serici crudi</emph> et <emph>colorati</emph>, <emph>Cerae,</emph> et
                            <emph>Pellium Leporinarum, Sattyian</emph> item <emph>Cordovan</emph>
                        quantitas per intermedias Scalas in Hungariam inducitur. Pro his nonnisi
                        talia artefacta exportari possunt, quae Quaestor Hungarus e Germanicis
                        Provinciis comparare debet, veluti <emph>Panni subtiliores</emph> aliaque
                        manufacta, quae Baro Tomavindi in Proiecto suo specifice designavit.</p>
               <p>E reliquis Turcicis Provinciis per privatos in Confiniis Croaticis passus
                        quae merces in et educantur, iam supra §.57. ubi de concessis Generalatui
                        Carlostadiensi favoribus agebatur, ostendimus. Verum Commercium hoc cum
                        ferme in <emph>Victualibus</emph> subsistat, vix aliquam meretur
                        attentionem. Illud, quod ad <emph>Zemlinum</emph> exercetur (per
                            <emph>Moadiam</emph> enim vix aliquid decurrit) maiorem subit
                        Considerationem. Per hunc passum omnes ferme illa, quos <emph>Coronae</emph>
                        confluere, diximus, merces, ac praeterea <emph>fila turcica alba,
                        caerulea,</emph> et <emph>rubra, Caffeo arabicum,</emph> aliaeque
                            <emph>Levantinae</emph>, seu <emph>Orientales merces</emph> importantur.
                        Evehuntur autem iterum nonnisi Germanico Fabricata, nempe <emph>vitra
                            Bohemica, Panni, Lanea, Gozypiacea</emph> fabricata, praesertim vero
                        elaborata ex <emph>auricalco</emph> ad gustum Orientalem utensilia. Et ideo
                        Hungaria adeo notabile passivum cum Turcia Commercium habet, ut 1786. (pro
                        quo postremo Tricesimalis Tabella haberi potuit) inductio eductionem
                        superaverit, in 1.216.539. Quodsi ea esset Hungarorum Quaestorum industria,
                        ut cum ea Turcicarum mercium parte, quae pro Germanicarum Provinciarum usu
                        deservit, <emph>Oeconomiae</emph> Commercium exerceant quemadmodum id
                        faciunt Germani Mercatores cum iis exoticis mercibus, quae nonnisi per
                        Germanicas Provincias, in Hungariam penetrare possunt, detrimentum hoc magna
                        in parte compensaretur. Nunc praeter illam quantitatem, quae pro immediata
                        Hungariae Consumptione deservit, <emph>Zemlini</emph> quidem ipsi Turcae,
                        Coronae vero Graeci Viennae residentes Quaestores, <emph>Gozypium, Lanam
                            Macedonicam, Filaturam Leporinas pelles,</emph> immediate Viennam pro
                        usu Fabricarum illarum devehunt. Imo Viennenses Mercatores tantam
                        Articulorum horum Copiam sibi procurant, ut cum iis, ulterius in Saxonicum
                        Imperium et Helvetiam <emph>Oeconomiae</emph> Commercium exerceant, Hungaria
                        e contra nonnisi exiguum transportus Beneficium inde capiat.</p>
               <p>
                  <emph>Styriae</emph> importatio, praeter ea, quae iam dicta sunt potissimum
                        in <emph>ferro plumbo</emph> horumque <emph>Fabricatis</emph> consistit.
                        Eductionem praeter Superius indicata constituunt <emph>Legumina, Cutes,
                            Cineres clavellati</emph> et <emph>Lana.</emph>
               </p>
               <p>Naturalis <emph>Littoralis Hungarici</emph> destinatio est, ut per illud
                        merces <emph>Orientales</emph> seu Levantinae, et <emph>meridionales</emph>,
                        quas uno nomine <emph>maritimas</emph> appellare solemus, inducantur. Verum
                        Scopum hunc Vectigal usque 1784. ut iam vidimus impedivit, nunc
                            <emph>directa</emph> haec importatio sensim usu venire solet. Praeter
                        has importantur per hunc passum <emph>Gozypi</emph>
                  <emph>um, Canabes Pelles Raguseae</emph> et <emph>Charta</emph>. Quod
                        exportationem attinet per hunc passum non tantum Hungarica, sed et aliae
                        merces efferuntur, tales sunt: <emph>Teba Carniolica</emph> et
                            <emph>Fluminensia Fabricata</emph>, merces hae in censum Hungaricarum
                        venire non possunt, his autem separatis, sub Hungaricam exportationem nihil
                        aliud venit, quam <emph>Frumentum</emph>, si transmare Sterilitas enascatur,
                            <emph>Tabacae, Vitrea fabricata</emph> in Possessione
                        <emph>Szusicza</emph> et exigua Saevi quantitas. Quodsi tamen omnes
                        indiscriminatim merces simul summantur, adhuc respectu Littoralis huius in
                            <emph>passivo</emph> versamur idque Anno 1784. de quo ultimae
                        Guberniales Tabellae haberi poterant, etulit 346.608 florenorum Importatio
                        enim etulit 1.300.280, Exportatio vero non nisi 1.053.672 florenorum. In
                        Tricesimalibus Tabellis <emph>In</emph> et <emph>Eductio</emph> e
                            <emph>Fluminensi</emph> et <emph>Tergestino</emph> Portu simul
                        exprimitur. Re autem sic accepta apparet, quod iuxta Diametrum ultimi
                        Decennii eductio superet Inductionem in 73.738. Unde una apparet, quod per
                        portum Tergestinum adhuc eotum maior fuerit mercium Hungaricarum quam per
                        Fluminensem eductio. Verum hoc in genere Tabellae Guberniales cum
                        Tricesimalibus non cohorent; hae enim pro Anno 1784. utriusque Portus
                        inductionem non exprimunt, nisi in 228.032 eductionem vero in 502.660.
                        Tabella vero Gubernialis ut praemisimus Solam Portus Fluminensis In- et
                        eductionem altius elevat.</p>
               <p>Cum aliis exoticis Provinciis adeo exigua Communicatio Hungariae intercedit,
                        ut Articulos in- et eductionis specifice designare operae pretium haud
                        videatur. </p>
            </div>
            <div>
               <head>§.87. Intrinsecus Commercii Status et Billanx Commercii Hungarici.</head>
               <p>Ipse intrinsecus Commercii Status vel ex his quae iam dicta sunt, facile
                        colligi potest: nimirum Systema vigentis hactenus Vectigalis Scopum ad quem
                        dirigebatur reipsa attigit, nempe ne Fabricae in Hungaria exurgant, et ut
                        Quaestores Hungari a directo cum exoticis mercibus praeter eas, quae pro
                        domestica Hungariae Consumptione necessariae sunt, <add>Commercio</add>
                        excludantur: effecit enim, ut omnes <emph>activas</emph> Commercii Hungarici
                        rubricas mera Naturae Producta constituant: e quibus praecipuae sunt,
                            <emph>Frumentum, Vinum, Animalia</emph> et <emph>Lana</emph>. Sola
                        cuprea Fabricata, eaque nonnisi ab Anno 1778. Activam rubricam efficere
                        coeperunt. Sed et haec iuxta Diametrum ultimi Decennii nonnisi 21.232
                        florenorum activum produxerunt.</p>
               <p>
                  <emph>Passivas</emph> e contra Commercii Hungarici rubricas mera
                            <emph>fabricata</emph> constituunt, et ex his praecipua sunt
                            <emph>Pannus</emph> aliaque Lanea: <emph>Tela</emph> aliaque Linea,
                        Gozypeacea item coriacea, sericea et semisericea fabricata. Quanquam pro
                        ipsis his Fabricis Hungaria Lanam et Coria subministret, gozypium vero
                        nonnisi per Hungariam in Germanicas Provincias penetrare possit.</p>
               <p>Effecit etiam Vectigalis Systema, ut directa Quaestorum Hungaricorum cum
                        exoticis Provinciis Communicatio admodum exigua sit, sed his mercibus
                        Hungaria per Quaestores Germanos potissimum provideatur; toto enim ultimo
                        Decennio immediata ex exoticis Provinciis, praeter Littorale et Turciam in
                        Hungariam Inductio nonnisi 446.026 florenos etulit, e qua Summa pro uno Anno
                        nonnisi 44.612 in Diametro obveniunt. </p>
               <p>E contra inductae ex iisdem Provinciis medio Germanorum Quaestorum merces
                        decuplo fere tantum effecerunt.</p>
               <p>Exercet tamen Hungaria activum cum omnibus advicinantibus Provinciis, praeter
                            <emph>Turciam</emph> et <emph>suum Littorale</emph> Commercium: imo si
                        hae etiam in generalem calculum assummantur, adhuc in duobus et aliquid
                        supra Millionibus favorabilem Commercii Bilancem habet. Et hoc unicum est
                        quod causam praebuit ut Vectigal Tricesimale semper contra Hungariam
                        directum fuerit. Metuebatur nimirum ne <emph>activum</emph> Hungaricum nova
                        quotannis capiat incrementa, sicque omnem sensim e Germanicis Provinciis
                        peccuniam extrahat. Quare e re totius Monarchiae esse videbatur, hunc
                        Commercii Hungarici progressum per Vectigal 30male impedire. Verum
                        supervacaneus est metus ille, ne <emph>activum</emph> Commercii Hungarici
                        quotannis increscat. Cum enim <emph>activae</emph> eius rubricae in
                            <emph>Naturae Productis</emph> consistant, has augenda a proportione
                        increscentis Populationis Domestica Consumptio sensim diminuere debet.</p>
               <p>Dein irrepsit insignis calculi error in omnes, quae hactenus e Tabellis
                        Tricesimalibus ductae sunt Commercii Hungarici Bilances. Nimirum
                            <emph>Cuprum</emph> omne etiam a privatis effossum, inde a 20 Annis
                        iuxta initas eatenus Conventiones, ad Regia Depositoria administrari debet.
                        Totum hoc Cuprum, praeter exigua, quae Schemniczii et Neosoly ex eo
                        elaborantur utensilia, Viennam ad Officium Cupri (Kupferamt) evehitur,
                        ibidem divenditur, conflataque exinde Summae non Hungaricis, sed
                        Viennensibus Cassis inferuntur. Itaque hoc titulo ne teruntius quidem
                        Hungariae infertur. Et tamen evectio Cupri huius in Tabellas Tricesimales
                        quotannis ita infertur, tamquod pretium eiusdem in Hungariam rediret, sicque
                            <emph>activum</emph> Commercii Hungarici augeret. Proinde cum pretium
                        Cupri iuxta Diametrum ultimi Decennii 1.162.402 florenos efferat, tota haec
                        Summa ex <emph>activo</emph> Hungarici Commercii Statu exmitti debet.</p>
               <p>Denique <emph>aequilibrium Circulantis</emph> praesertim intra Regna et
                        Provincias eiusdem Monarchiae, <emph>peccuniae</emph> non a Solo Commercii
                        Beneficio metiri oportet. Multae enim sunt aliae viae per quas saepe non
                        tantum Beneficium hoc absorbetur, sed maior etiam praeterea pecuniae vis
                        effertur: tales sunt respectu Hungariae 1o Omnes illae merces, veluti
                        vestes, Monilia, Clenodia et minoris molis sed magni pretii utensilia, quae
                        Hungari Viennae praesentes sibi procurant, et 30males Tabellas non
                        ingrediuntur. 2o Sumptus illi, quos Hungari dum aut Negotia sollicitant, aut
                        Officia vel Honores quaerunt, Viennae faciunt. 3o Taxae, quae pro
                        expeditionibus Negotiorum, Officiorum et Honorum persolvi debent. 4o
                        Habitatio Viennae ditissimorum Magnatum, qui omnes Bonorum suorum Proventus
                        ibidem consummunt. 5o Interusuria quae Hungari Debitores Viennensibus
                        Creditoribus quotannis persolvunt. 6o Lotteria Viennensis in quam notabiles
                        ex Hungaria peccuniae influunt. 7o Lucrum quod Banco Viennense a
                        Distractione Salis maritimi e Littorali Hungarico percipit. 8o Summae illae,
                        quae post defalcatas pro Cultura fodinarum necessarias expensas e re
                        montanistica quotannis Viennam deportantur. 9o Resultantes a necessariis in
                        Hungaria expensis Proventus Camerales, qui perinde ad Cassas Viennenses
                        deferuntur. Quantum hae Summae efficiant arithmetice definiri non potest,
                        quamcunque tamen moderato <emph>Politico</emph> Calculo assummantur, duos
                        certe illos et quod superat billancis Milliones facile absummunt. Et certe
                        si in Hungariam vel duo Milliones via Commercii e Germanicis Provinciis
                        effluerent, quin per alios iterum Canales in easdem refluant, intra 50 Annos
                            <emph>illa</emph> peccuniis reddundare, hae vix aliquid Aeris numerare
                        deberent. Nunc is est Naturalis peccuniae Circulantis Cursus, ut
                        <emph>massa</emph> quidem eius in aliqua Provincia pro aliquo tempore vel
                        augeri vel minui possit, ipse tamen <emph>affluxus</emph> et
                        <emph>refluxus</emph> certam semper teneat proportionem. Si in Hungariam
                            <emph>via Commercii</emph> minus Aeris influeret, minus etiam per eos,
                        quos supra memoravimus, <emph>Canales</emph> peccuniae e Regno educeretur,
                        sicut vicissim quo plus Aeris Commercium imposterum etiam Hungariae
                        infundet, eo etiam plus per easdem vias educetur.</p>
               <p>Neque obstat, quod in Hungaria pretia Bonorum crescant, Interusuria vero a
                        Sex ad quinque pro Centum Sponte deciderint, effectum enim hunc non maior
                        peccuniae <emph>affluxus</emph> sed celerrior affluentis et reffluentis
                        peccuniae <emph>Circulatio</emph> produxit. Axioma hoc ipsum Sumptae in
                            <emph>Concreto</emph> Monarchiae Austriacae exemplum probat. Hanc enim
                        usque notabilem illam exoticarum mercium prohibitionem in Commercio
                            <emph>passive</emph> stetisse constat. Et tamen in Germanicis Provinciis
                        Pretia fundorum, Commoditates vitae, Luxus ipse a maiori adhuc, quam in
                        Hungaria proportione creverunt. Nimirum quia id, quod via
                        <emph>Commercii</emph> effluxit per alios <emph>Canales</emph> ab ipsis
                        exteris Provinciis eidem cum foenore compensabatur.</p>
            </div>
         </div>
         <div>
            <head>10. Status Actualis Fundi Publici.</head>
            <div>
               <head>§.88.</head>
               <p>
                  <emph>Fundus</emph> seu <emph>Cassa Publica</emph> pro ratione variarum,
                        quae statui incumbunt necessitatum varias etiam recipit Destinationes.
                        Maiores nostri continuis fermê bellis impliciti omnes suas de creando fundo
                        Publico curas ad necessitates Bellicas direxerunt. Hunc in finem iam sub
                            <emph>Zigismundo</emph> constituerant, ut dependendum a
                        <emph>Domesticis</emph> Mercatoribus Tricesimale Portorium pro conflando ad
                        varias Regni necessitates Fundo Publico deserviat. Verum Institutum hoc
                        paulo post intercidisse Sigismundi Decr. 2. Articulo 17 satis testatur.</p>
               <p>Adhuc ante Mathiam 1um praeter <emph>Lucrum Camerae</emph> quod Regium
                        immediate Aerarium respiciebat, conflandum e Taxa iam medii iam unius
                        floreni <emph>fundum publicum</emph> necessitas durante bello saepius
                        expressit, qui deinde sub Mathia 1o <emph>Subsidii</emph> Nomen accepit; sub
                        eius successore <emph>Vladislao peccuniae exercituales</emph> invaluerunt
                        1566o Articulo 21. 1514o Articulo 1. quae perinde Speciem Publici, pro Belli
                        necessitatibus fundi constituebant.</p>
               <p>Anno 1635. Articulo 1. §.5. auctum in florenum 1. denarios 20. Tricesimale
                        Portorium pro Fundo exolvendi veteranni Confiniarii militis Constitutum
                        fuit, fundumque hunc ultra 1681 perdurasse art. 15 Diaetae eiusdem anni
                        satis ostendit.</p>
               <p>Anno 1781. cum fundus hic necessitatibus Bellicis iam non sufficeret, prater
                        certam Summam Draskovichianam a <emph>Sale</emph> quidem
                        <emph>Hungarico</emph> si terra devehatur unius, si vero <emph>aqua</emph>
                        duorum denariorum Portorium, eodem fundi militaris titulo usque futuram
                        Diaetam impositum fuit, cum in Subsequis Diaetis nihil eatenus disponatur,
                        omnes hi fundi subinde in Aerarium Camerale derivati fuisse videntur. Tandem
                        1715. art. 8. stabilitis pro necessitatibus militiae provisio facta est, per
                        stabilitam eadem Lege <emph>Contributionem</emph>. Primis Regni temporibus
                        Civiles Magistratus nulla fixa Stipendia habuerunt, sed cum simul politica,
                        simul in judicialia curarent, Taxis iudicialibus, excisaque sibi per Leges
                        Birsagiorum, seu mulctarum iudicialium parte fruebantur. 1546.o 31. et
                        1609.o 75, excisis 1550. Articulo 31o tenuibus licet Stipendiis, haec non ad
                        alium, quam contributionis Colonorum fundum assignata fuisse, Continuatus
                        postea usus satis ostendit. Haec est enim vera sic dictae postea
                            <emph>Cassae domesticae</emph> origo. Idem in Civitatibus evenisse tuto
                        statui potest.</p>
               <p>Postquam 1723. stabilita insuper et Politica et Iuridica Dicasteria erecta
                        sunt, ut fundus pro eorum Stipendiis defigatur pretium salis in 15 denarios
                        auctum fuit. Ita et Militari et Civili Listae provisum fuit.</p>
               <div>
                  <head>Fundi Publici pro eventualibus extraordinariis Regni necessitatibus in
                            genere stabiliti.</head>
                  <p>Verum praeter has rubricas multiplices praeterea solent esse Regni
                            necessitates pro quibus nullas praeter defixam 1687. Articulo 25. in
                            1000 aureis Indigenatus Taxam fundus adfuit. Itaque iam 1723. Status
                            Regni Cura incessit, ut per instituendam aliquam Oeconomiae Publicae
                            Speciem, pro variis Regni necessitatibus fundus aliquis confletur,
                            detuleruntque erecto in iisdem Comitiis Consilio Locumtenentiali
                            Provinciam per articulum 115. ut Proiectum Fundorum, e quibus Publica
                            eiusmodi Oeconomia institui possit elaboret, et proximis Comitiis
                            referat. Proiecto hoc nec in subsequis 1712 nec in Anni 1741 Comitiis
                            exhibito. Coeperunt Status ipsi Obiectum in Diaeta ista agitare,
                            proposuerantque Principi pro conflanda eiusmodi Cassa Publica Sequentes
                            Fundos 1o ut 15 denarios qui pro Stipendiis Dicasteriorum in Comitiis
                            1723. pretio Salis adiecti fuerunt, Cassae Regni inferantur, ex hac
                            Dicasteria exolvantur, et quod reliquum fuerit in Beneficium Cassae
                            Publicae cedat. 2o Ut a Singulo Boum et Equorum pari 1 florenus, a
                            Sabellico 3 denarii, ab ove unus, a Centenario Tabacae dum haec e Regno
                            educuntur 6 denarii ad rationem <emph>Cassae Publicae</emph>
                            persolvantur. 3o Ut Taxa Indigenatus ad 3000 aureos elevetur. 4o Ut
                            exteri Beneficia Ecclesiastica tenentes eandem cum Indigenis Taxam
                            persolvant.</p>
                  <p>Assenserat Augusta Maria Theresia primo Postulato ea Lege, ut Status
                            innocentem pro Securitate eius, quod Dicasteria ex obvenientia illorum
                            15 denariorum exacte solvenda sint, fundum remonstrent. Verum Status de
                            eo Solliciti, ne forte ex insufficientia Fundi huius, Plebem novo oneri
                            involvant, a postulato hoc ultro recesserunt. Quoad Secundum monuit
                            Status Altefata Augusta interesse Regni ut eductio Productorum
                            facilitetur potius, quam aggravetur; quare et ab hoc recessum fuit.
                            Quoad Taxam Indigenatus in 2000. aureis demum Coalitum, sicque illa
                            Articulo 41. illata fuit. Denique quoad extraneos Beneficiatos, horum
                            Taxa respectu <emph>maiorum</emph> Beneficiatorum in 1000, respectu
                                <emph>minorum</emph> in 200. aureis eodem articulo defixa est.</p>
                  <p>Ita omnis demum in Hungaria <emph>fundus Publicus</emph> unice ad
                                <emph>Indigenarum</emph>, et <emph>beneficiatorum extraneorum</emph>
                            Taxas recidit, neque hae diserte ad <emph>Commerciales</emph> usus, sed
                            ad <emph>extra Ordinarias</emph> et <emph>eventuales</emph> necessitates
                            in Comitiis 1741 destinabantur prout et reipsa maxima fundi huius pars
                            in Domum Regnicolarem Posoniensem impensa, reliqua in capitale conversa
                            fuit. Postquam sub Palatinatu comitis Ludovici Battyán, aliquod
                            instaurando Archivo Regni initium factum est, Personale illud, quod et
                            Archivi, et Capitalium horum Curam gerit, ex eorum Interusuriis
                            persolvebatur.</p>
               </div>
               <div>
                  <head>Fundi Publici in Specie pro Commercialibus usibus destinati.</head>
                  <p>Tandem Augusta Maria Theresia ut aliquem pro Commercialibus etiam
                            Institutis fundum creet, Anno * * * Salis pretium in uno grosso adauxit,
                            fundumque hunc promovendi Commercii usui perpetuo addixit. Incameraverat
                            quidem hunc etiam Fundum per aliquot Annos Augustus Iosephus 2us verum
                            Anno * * * eum primaevae suae destinationi Sponte iterum restituit. Et
                            ab hoc tempore conflatae et necdum errogatae summae effecerunt * * *
                            annue vero producit fundus hic * * *.</p>
                  <p>Addixit Commercii Incremento Augusta Maria Theresia alium etiam Fundum,
                            nimirum confiscatarum Turcicis Quaestoribus propter praevaricationem
                            Articuli 27.1741. mercium pretium, qui tamen fundus et incertus est, et
                            admodum exiguus: Soli itaque hi duo fundi disertam unice ad
                                <emph>Commerciales</emph> usus habent destinationem, reliqui ad
                                <emph>eventuales</emph> Regni necessitates referuntur.</p>
               </div>
            </div>
            <div>
               <head>§.89. Status Actualis Cassae Croaticae dictae Regnicolaris vel m/200.</head>
               <p>Erexit eadem Augusta aliam pro tribus Croatiae Comitatibus Cassam, quae iam
                        Regnicolaris iam etiam m/20 Cassa appellatur. Sed haec non tam <emph>Fundi
                            Publici</emph>, quam affixae Loco <emph>Fundationis</emph> Cathegoriam
                        subit. Quod ut clarius appareat, operae pretium videtur, Cassae huius
                        originem, vicissitudines, et actualem Statum paucis exhibere.</p>
               <div>
                  <head>Eius Origo.</head>
                  <p>Status Croatiae usque 1723. de contributione Comitatuum Zagrabiensis,
                            Varasdinensis et Crisiensis in Regni illius Congregatione cum principis
                            tractabant.</p>
                  <p>Anno 1770. iidem Status adeo notabilem Contributionis pro Comitatibus
                            illis <emph>auctionem</emph> obtulerunt, ut Augusta Maria Theresia in
                            proemium Zeli huius, Benigne constituerit ordinaveritque ut e
                            Contributione hac m/20 tamdiu, donec sibi visum fuerit, quotannis
                            elocentur, ipsa Interusuria iterum in Capitale convertantur, sicque
                            massa confletur, cuius, postquam tantisper increverit, Interusuria in
                            pios usus ita convertantur, ut horum una tertia pro Scholis
                            Nationalibus, alia pro <emph>Xenodochiis</emph>, et Nozocomiis postrema
                            pro pauperibus <emph>Orphanis</emph> deserviat, totum tamen Cassae huius
                            Beneficium unice pro tribus illis Comitatibus, utpote e quorum
                            Contributione Cassae haec conflabatur, cedat. </p>
                  <p>Sicut de Contributione Militari Croatiae Status adhuc eo tempore cum
                            Principe tractabant, ita etiam pro Domesticis necessitatibus ac in
                            Specie pro Tabulae Banalis Iudiciariae aliorumque Regnicolarium
                            Officiorum Salariis, Contributionem imponebant. Inter haec erant
                            Capitanei Regni, Stabalis Auditoris, Exactoris Regni et Conferentiarum
                            Secretarii Officia, quorum Salaria 3572 florenos 45 denarios efferebant.
                            Itaque eodem Anno 1770. Status Regni ultra auctam ut praemissum est
                            Contributionem militarem, ultra reliquas domesticas necessitates pro his
                            etiam velut adhuc subsistentibus Officiis distinctum in Contributione
                            fundum eiectarunt. Verum non multo post Augustra totum hunc pro
                            domesticis necessitatibus eiectatum fundum ad Aerarium suum recepit,
                            Solutionem Tabulae Banalis ad illud assumpsit, Regnicolaria vero illa
                            Officia abrogavit.</p>
                  <p>Hoc facto Orta fuit Quaestio de Quotta illa, quam Salaria abrogatorum
                            horum Officiorum efferebant, id est de illis, 3572. florenis denariis
                            45. quorsum applicandis? Principio praetendebatur quidem, a parte
                            Augustae Aulae, quod Summa haec in Aerarium influere debeat. Verum
                            postquam Consilium Croaticum per Calculum ostendisset, quod Summa haec,
                            recepto ad Aerarium Domesticarum necessitatum Fundo, ultro insit,
                            adeoque vel Contributio ad vires huius summae diminui, vel eadem secus
                            in Beneficium trium illorum Comitatuum de iure converti debeat, assensit
                            Benignê Augusta Maria Theresia, ut Summa quoque haec illis m/20
                            quotannis adiiciatur, et quidem non iam tantum ad beneplacitum suum, sed
                            prout haec Summa recepto per Augustam illam Domesticarum necessitatum
                            Fundo perpetuo inerit, ita eadem in perpetuum etiam Cassae illi m/20
                            inferatur.</p>
               </div>
               <div>
                  <head>Eius prima Epocha.</head>
                  <p>Et iuxta haec principia Cassa illa inde a 1o Maii 1770. usque Consilii
                            Croatici cum Consilio Littorali coniunctionem, id est usque finem 1779i
                            manipulabatur; id quod primam Cassae huius Epocham efficit: apparet hinc
                            primum quod Cassae <add>huius</add>1 in origine et prima sui
                            Institutione <emph>pia fundatio</emph> stricte talis fuerit, cuius pars
                            una pro Scholis Nationalibus, altera pro Noscomiis, tertia pro Orphanis
                            e mente ipsius Fundatoris Converti debuit. Dein quod Fundatrix
                            Beneficium eius unice ad tres Superiores Croatiae Comitatus
                            restrinxerit, ex illa aequissima sane ratione quod tota haec Cassa unice
                            e Contributione trium illorum Comitatuum Conflata sit.</p>
               </div>
               <div>
                  <head>Secunda eius Epocha</head>
                  <p>Cum e Cassa hac per Novennium exiguae tantum ad Scopum Fundationis, idest
                            ad <emph>Causas pias</emph> assignationes factae fuerint, eadem ad
                            notabilem summam excrevit, placuit itaque Augustae Fundatrici sub
                            initium 1780. Destinationem eius ita mutare, ut totius actu exstantis
                            Capitalis <emph>una tertia</emph> pro usibus Commercialibus Regni
                            Croatiae, reliquae duae tertiae, ad explicatos iam superius tres pios
                            titulos, destinentur. Verum Benigna haec intentio Regia adeo parum
                            duravit, ut vix epocha Cassae huius reputari possit; non multo enim
                            post, emanavit alia Benigna Resolutio, qua Augusta Fundatrix iubebat, ut
                            non una tertia, sed <emph>rata medietas</emph> totius Cassae pro
                            Commerciali, <emph>alia pro piis Causis</emph> applicetur, et ut m/20
                            adhuc ad quinquennium, id est usque 1am Maii 1785. Communi huic Cassae,
                            illi vero 3572 florenorum in perpetuum, sed non <emph>Communi</emph> ast
                            Commerciali tantum Cassae inferantur. Et haec est secunda Fundationis
                            huius epocha. In hac etiam ad pias causas non multum assignabatur, et
                            ideo haec Cassae pars ad maiorem Summam sensim excrevit. Pro Commerciali
                            e converso usu notabiles factae sunt assignationes, pro sola enim
                            Tellonii Novigradiensis in Carolina Croatica redemptione m/36 impensa
                            fuerunt. Et ideo haec pars Cassae minime assurgere potuit.</p>
               </div>
               <div>
                  <head>Tertia Epocha.</head>
                  <p>Hactenus tota haec Cassa primum per Consilium Croaticum, dein per
                            Locumtenentiale manipulabatur. Anno 1782. placuit Augusto Condam Iosepho
                            Iio sub 18 Ianuarii: mandare, ut sicut aliae omnes ita haec etiam Cassae
                                <emph>incamerentur</emph>, id est ad Cameralem Administrationem
                            transferantur. Mens tamen Augustae Fundatricis et Matris suae exactê
                            observetur, et ideo Cassa Commercialis distinctim a Cassa Pia etiam per
                            Cameram Manipuletur. Et haec est tertia Cassae huius Epocha, in qua
                            Cassa quidem Commercialis distinctim tractabatur, Cassa tamen ad pias
                            Causas destinata, non dividebatur trifariam, iuxta mentem Augustae
                            Fundatricis nempe in Scholas Nationales, Nosocomia et orphanos, sed tota
                            haec Cassa simultanee administrabatur. Inde factum est, ut cum pro
                            <corr>Noscomiis</corr> et Orphanis nemo sollicitaverit, Directio e contra Litteraria
                            necessitates <emph>Scholarum Nationalium</emph> continuo adurserit, ad
                            titulum hunc plus, quam Interusuria unius tertiae Fundi ad pias causas
                            destinati efferant, iam sit assignatum.</p>
               </div>
               <div>
                  <head>Quarta et ultima Epocha.</head>
                  <p>Elapso Anno 1785. 1a Maii supra memorato quinquennio idem Augustus erga
                            Repraesentationem Consilii Littoralis terminum inferendorum communi huic
                            Cassae illorum m/20 adhuc ad triennium id est ad 1um Maii 1788i
                            extendit. Et, haec est ultima Cassae huius Epocha, qua illa m/20 in eam
                            amplius influere desierunt. Summa tamen 3752 florenorum 45 denariorum e
                            memorata superius ratione eidem continuo adhuc infertur, nimirum quia
                            eiectato per Status Regni Anno 1770. pro domesticis necessitatibus
                            Fundo, quem Augusta illa subinde ad Aerarium suum recepit, continuo
                            insunt.</p>
               </div>
               <div>
                  <head>Status eius actualis.</head>
                  <p>Actualem utriusque huius Cassae Statum usque ultimam martii et respective
                            6um Maii Anni 1791. e Communicatis Deputationi huius actis erruere
                            licuit; nimirum usque 6um Maii 1791 etulit <emph>Commercialis
                            Cassa</emph> in Capitali 93.478. florenos in Interusurio, cum Capitalia
                            partim a 5, partim a 4., partim etiam a 3 ½ elocata sint, exhaerentes
                            vero apud Gubernium Fluminense 1500 floreni nullum Interusurium ferant,
                            effert 3599 florenos 4 denarios. Iam sub 17. 9-bris 1785. Consilium
                            Littorale Suae Maiestati demisse proposuit, ut pro Obiectis impendendi
                            huius Fundi Systematisentur: 1o Conservatio Pontis Savani ad Zagrabiam.
                            2o Pontis Colaphiani ad Carlostadium. 3o Repurgatio Savi et Colapis,
                            necessariaeque pro facilitanda per eos Navigatione expensae. Verum
                            Interusuria Fundi huius, nisi Capitale per accreturum aliquot annorum
                            Interusurium augeatur, nec soli ultimae rubricae suffectura vel ex iis,
                            quae §o 74. de actuali Navigationis Fluviorum horum Statu dicta sunt,
                            satis apparet, ut autem Capitale ipsum expendatur, Augustae Fundatricis
                            menti congruere haud videtur. Caeterum Interusuria illorum Cassae huius
                            Capitalium, quae quoad privatos elocata sunt, a tempore factae, quo
                            utimur consignationis, apud aliquos inde a 9o Ianuario 1785., apud alios
                            ab 8a 8bris eiusdem anni, apud alios a 29o Augusto 1786. adeoque a 5e et
                            respective 6. annis exhaerebant. An postea incassata sint? Non constat.
                            Duo vero millia e hoc Fundo Civi Leuthoviensi Andreae Czili absque
                            Interusurio, ad quinquennium elocata sunt, licet ad Fundum hunc e
                            Contributione Civitatis illius nihil omnino influxerit.</p>
                  <p>Quod <emph>Cassam</emph> piam attinet haec cum ultima Martii 1791. in
                            Capitali 240620. in Interusurio 10996. florenos efferebant. Si hi iuxta
                            mentem Augustae Fundatricis ad tres titulos, nempe <emph>Scholas
                                Nationales, Nozocomia</emph> et <emph>Orphanos</emph> dividantur,
                            obtingent singulo titulo, in Capitali 80206 florenorum, in Interusurio
                            vero 3665. florenos proinde cum pro Scholis Nationalibus iam 5573
                            floreni pro fixo exassignati sint, titulus Scholarum Nationalium ultra
                            competentiam suam percipit 1908. florenos. Verum et hoc facile
                            rectificari potest. Inter positiones enim has assignati sunt &lt;pro
                            Schola Posegana 200. pro Veröcziensi&gt;2 50. id quod menti Augustae
                            Fundatricis non congruit, e horum enim Comitatuum contributione ne
                            obolus quidem in has Cassas influxit, deinde a Cassa hac assignati sunt
                            pro Convictu Zagrabiensi annui 1661 floreni quae quidem errogatio ad
                            nullam ê defixis per Augustam Fundatricem titulum reduci potest.</p>
                  <p>Ex Omnibus autem his satis apparet, Cassas has non qua<emph> Fundum
                                Publicum</emph> sed qua affixam tribus Comitatibus particularem
                                <emph>fundationem</emph> considerari debere.</p>
                  <p>Notae</p>
                  <p>1. haec <emph>MS</emph>
                  </p>
                  <p>2. pro Schola... Veröcziensi <emph>huc posui; in MS-to superius
                            post</emph> exassignati sint <emph>leguntur.</emph>
                  </p>
               </div>
            </div>
         </div>
         <div>
            <head>11. Conclusio.</head>
            <p>Et hic est actualis omnium quae Deputationi huic elaboranda Benigno gratiose
                    commissa sunt Obiectorum Status. Hunc si uno obtutu complectamur apparebit,
                    quantum parte ex una postremi duo Imperantes ad excitandam Nationalem Industriam
                    Regiam suam Sollicitudinem intenderint. Parte e converso ex alia, quanta per
                    Vectigal Tricesimale Commercio Hungarico posita fuerint impedimenta? Quomodo
                    genius Nationalis ad duos hos contrarios Scopos cooperatus sit? Et cum industria
                    Commercium. Commercium vero reciprocê Industriam producat, quem in hac lucta
                    gradum Nationalis Industria attigerit? His rite cognitis pronius iam erit
                    Deputationi huic proponere: Quae Impedimenta? Et qualiter removenda? Quae vero
                    adminicula tam Industriae quam et Commercio per Legislationem suppeditanda esse:
                    humillime arbitretur. </p>
         </div>
      </body>
   </text>
</TEI>
